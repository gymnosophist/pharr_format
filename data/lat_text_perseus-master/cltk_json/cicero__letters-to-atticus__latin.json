{
    "meta":"book-letter-section",
    "author":"cicero",
    "text":{
        "0":{
            "0":{
                "0":"\n \n petitionis nostrae, quam tibi summae curae esse scio, huius modi ratio est\n quod adhuc coniectura provideri possit. prensat unus P.\n Galba. sine fuco ac fallaciis more maiorum negatur. ut opinio\n est hominum, non aliena rationi nostrae fuit illius haec praepropera prensatio.\n nam illi ita negant vulgo ut mihi se debere dicant. ita quiddam\n spero nobis profici, cum hoc percrebrescit, plurimos nostros amicos inveniri.\n nos autem initium prensandi facere cogitaramus eo ipso tempore quo tuum\n puerum cum his litteris proficisci Cincius dicebat, in campo comitiis\n tribuniciis a. d. xvi Kalend. Sextilis .\n competitores , qui certi esse videantur, Galba et\n Antonius et Q. Cornificius. puto te in\n hoc aut risisse aut ingemuisse. ut frontem ferias, sunt qui etiam Caesonium\n putent. Aquilium non arbitrabamur, qui denegavit et iuravit morbum et illud\n suum regnum iudiciale opposuit. Catilina, si iudicatum erit meridie non\n lucere, certus erit competitor. de \n Aufidio et de Palicano non puto te exspectare dum scribam.\n \n \n ",
                "1":"\n \n de iis qui nunc petunt Caesar certus putatur.\n Thermus cum Silano contendere existimatur; qui sic inopes et\n ab amicis et existimatione sunt ut mihi videatur non esse ἀδύνατον \n Curium obducere. sed hoc praeter me nemini videtur.\n nostris rationibus maxime conducere videtur Thermum fieri cum\n Caesare. nemo est enim ex iis qui nunc petunt qui, si in\n nostrum annum reciderit, firmior candidatus fore videatur, propterea quod curator est\n viae Flaminiae † que cum erit absoluta sane facile eum libenter\n nunc ceteri consuli acciderim†. \n petitorum haec est adhuc informata\n cogitatio. nos in omni munere candidatorio fungendo summam adhibebimus\n diligentiam et fortasse, quoniam videtur in suffragiis multum posse Gallia,\n cum Romae a iudiciis forum refrixerit, excurremus mense\n Septembri legati ad Pisonem ut Ianuario\n revertamur. cum perspexero voluntates nobilium, scribam ad te.\n cetera spero prolixa esse his dumtaxat urbanis competitoribus.\n illam manum tu mihi cura ut praestes, quoniam propius abes,\n Pompei, nostri amici. nega me ei iratum fore si ad mea comitia\n non venerit. atque haec huius modi sunt. \n \n ",
                "2":"\n \n sed est quod abs te mihi ignosci pervelim. Caecilius, avunculus\n tuus, a P. Vario cum magna pecunia fraudaretur, agere coepit cum\n eius fratre A. Caninio Satyro de iis rebus quas eum dolo malo\n mancipio accepisse de Vario diceret. una agebant ceteri creditores, in\n quibus erat L. \n Lucullus et P. Scipio et is quem putabant magistrum\n fore si bona venirent, L. Pontius. verum hoc ridiculum\n est de magistro. nunc cognosce rem. rogavit me\n Caecilius ut adessem contra Satyrum. dies \n fere nullus est quin hic Satyrus domum meam ventitet; observat\n L. Domitium maxime, me habet proximum; fuit et mihi et\n Quinto fratri magno usui in nostris petitionibus. \n \n ",
                "3":"\n \n sane sum perturbatus cum ipsius Satyri familiaritate tum\n Domiti, in quo uno maxime ambitio nostra nititur. demonstravi \n haec Caecilio simul et illud ostendi, si ipse unus cum illo uno\n contenderet, me ei satis facturum fuisse; nunc in causa universorum creditorum, hominum\n praesertim amplissimorum, qui sine eo quem Caecilius suo nomine perhiberet\n facile causam communem sustinerent, aequum esse eum et officio meo consulere et tempori.\n durius accipere hoc mihi visus est quam vellem et quam homines belli \n solent, et postea prorsus ab instituta nostra paucorum dierum consuetudine longe\n refugit. \n abs te peto ut mihi hoc ignoscas et\n me existimes humanitate esse prohibitum ne contra amici summam\n existimationem miserrimo eius tempore venirem, cum is omnia sua studia et officia in me\n contulisset. quod si voles in me esse durior, ambitionem putabis mihi\n obstitisse. ego autem arbitror, etiam si id sit, mihi ignoscendum esse,\n ἐπεὶ οὐχ ἱερήϊον οὐδὲ βοεΐην. \n vides enim in quo cursu simus et quam omnis gratias non modo retinendas verum\n etiam acquirendas putemus. spero tibi me causam probasse, cupio quidem certe.\n \n \n ",
                "4":"\n \n Hermathena tua valde me delectat et posita ita belle est ut totum gymnasium\n eius ἀνάθημα esse videatur. multum te\n amamus. \n "
            },
            "1":{
                "0":"\n \n L. Iulio\n Caesare, C. Marcio\n Figulo consulibus filiolo me auctum scito salva\n Terentia. abs te tam diu nihil litterarum! ego de\n meis ad te rationibus scripsi antea diligenter. hoc tempore\n Catilinam competitorem nostrum defendere cogitamus. iudices \n habemus quos voluimus, summa accusatoris voluntate. spero , si absolutus erit,\n coniunctiorem illum nobis fore in ratione petitionis; sin aliter acciderit, humaniter\n feremus. \n \n ",
                "1":"\n \n tuo adventu nobis opus est maturo; nam prorsus summa hominum est opinio tuos\n familiaris nobilis homines adversarios honori nostro fore. ad eorum\n voluntatem mihi conciliandam maximo te mihi usui fore video. qua re\n Ianuario mense, ut constituisti, cura ut Romae sis. \n "
            },
            "2":{
                "0":"\n \n aviam tuam scito desiderio tui mortuam esse et simul quod verita sit ne\n Latinae in officio non manerent et in montem Albanum hostias\n non adducerent. eius rei consolationem ad te L. Saufeium\n missurum esse arbitror. \n \n ",
                "1":"\n \n nos hic te ad mensem Ianuarium exspectamus ex quodam rumore an\n ex litteris tuis ad alios missis; nam ad me de eo nihil scripsisti. signa \n quae nobis curasti, ea sunt ad Caietam exposita. nos ea non\n vidimus; neque enim exeundi Roma potestas nobis fuit. misimus \n qui pro vectura solveret. te multum amamus quod ea abs te diligenter parvoque\n curata sunt. \n \n ",
                "2":"\n \n quod ad me saepe scripsisti de nostro amico placando, feci et expertus sum\n omnia, sed mirandum in modum est animo abalienato. quibus de suspicionibus\n etsi audisse te arbitror, tamen ex me cum veneris cognosces. Sallustium\n praesentem restituere in eius veterem gratiam non potui. hoc ad te scripsi\n quod is me accusare de te solebat. in se expertus est illum esse minus\n exorabilem, meum studium nec sibi nec tibi defuisse. Tulliolam\n C. Pisoni\n L. f.\n Frugi despondimus. \n "
            },
            "3":{
                "0":"\n \n crebras exspectationes nobis tui commoves. nuper quidem cum iam te\n adventare arbitraremur, repente abs te in mensem Quintilem reiecti sumus.\n nunc vero sentio, quod commodo tuo facere poteris, venias ad id tempus quod\n scribis; obieris Quinti fratris comitia, nos longo intervallo viseris,\n Acutilianam controversiam transegeris. hoc me etiam Peducaeus ut\n ad te scriberem admonuit. putamus enim utile esse te aliquando iam rem\n transigere. \n \n ",
                "1":"\n \n mea intercessio parata et est et fuit. nos hic incredibili ac\n singulari populi voluntate de C. Macro transegimus. cui \n cum aequi fuissemus, tamen multo maiorem fructum ex populi existimatione illo damnato\n cepimus quam ex ipsius si absolutus esset gratia cepissemus. \n \n ",
                "2":"\n \n quod ad me de Hermathena scribis, per mihi gratum est.\n est ornamentum Academiae proprium meae, quod et\n Hermes commune omnium et Minerva singulare est insigne eius\n gymnasi. qua re velim, ut scribis, ceteris quoque rebus quam plurimis eum\n locum ornes. quae mihi antea signa misisti, ea nondum vidi; in\n Formiano sunt, quo ego nunc proficisci cogitabam. illa omnia\n in Tusculanum deportabo. Caietam, si quando abundare coepero,\n ornabo. libros tuos conserva et noli desperare eos me \n meos facere posse. quod si adsequor, supero Crassum divitiis\n atque omnium vicos et prata contemno. \n "
            },
            "4":{
                "0":"\n \n quantum dolorem acceperim et quanto fructu sim privatus et forensi et\n domestico Luci fratris nostri morte in primis pro nostra consuetudine tu\n existimare potes. nam mihi omnia quae iucunda ex humanitate alterius et\n moribus homini accidere possunt ex illo accidebant. qua re non dubito quin\n tibi quoque id molestum sit, cum et meo dolore moveare et ipse omni virtute officioque\n ornatissimum tuique et sua sponte et meo sermone amantem adfinem amicumque amiseris.\n \n \n ",
                "1":"\n \n quod ad me scribis de sorore tua, testis erit tibi ipsa quantae mihi curae\n fuerit ut Quinti fratris animus in eam esset is qui esse deberet.\n quem cum esse offensiorem arbitrarer, eas litteras ad eum misi quibus et\n placarem ut fratrem et monerem ut minorem et obiurgarem ut errantem. itaque \n ex iis quae postea saepe ab eo ad me scripta sunt confido ita esse omnia ut et oporteat\n et velimus. \n \n ",
                "2":"\n \n de litterarum missione sine causa abs te accusor. numquam enim a\n Pomponia nostra certior sum factus esse cui dare litteras possem, porro\n autem neque mihi accidit ut haberem qui in Epirum proficisceretur nequedum\n te Athenis esse audiebamus. \n \n ",
                "3":"\n \n de \n Acutiliano autem negotio quod mihi mandaras, ut primum a tuo digressu\n Romam veni, confeceram; sed accidit ut et contentione nihil opus esset et\n ut ego, qui in te satis consili statuerim esse, mallem Peducaeum tibi\n consilium per litteras quam me dare. etenim cum multos dies auris meas\n Acutilio dedissem, cuius sermonis genus tibi notum esse arbitror, non\n mihi grave duxi scribere ad te de illius querimoniis, cum eas audire, quod erat\n subodiosum, leve putassem. sed abs te ipso qui me accusas unas mihi scito\n litteras redditas esse, cum et oti ad scribendum plus et facultatem dandi maiorem\n habueris. \n \n ",
                "4":"\n \n quod scribis, etiam si cuius animus in te esset offensior, a me recolligi\n oportere, teneo quid dicas neque id neglexi, sed est miro quodam\n modo adfectus. ego autem quae dicenda fuerunt de te non praeterii; quid autem\n contendendum esset ex tua putabam voluntate me statuere oportere. quam si ad\n me perscripseris, intelleges me neque diligentiorem esse voluisse quam tu esses neque\n neglegentiorem fore quam tu velis. \n \n ",
                "5":"\n \n de Tadiana re mecum Tadius locutus est te ita scripsisse, nihil\n esse iam quod laboraretur, quoniam hereditas usu capta esset. id mirabamur te\n ignorare, de tutela legitima, in qua dicitur esse puella, nihil usu capi posse.\n \n \n ",
                "6":"\n \n Epiroticam emptionem gaudeo tibi placere. quae tibi mandavi et\n quae tu intelleges convenire nostro Tusculano velim, ut scribis, cures,\n quod sine molestia tua facere poteris. nam nos ex omnibus molestiis et\n laboribus uno illo in loco conquiescemus. \n \n ",
                "7":"\n \n Quintum fratrem cotidie exspectamus. Terentia magnos\n articulorum dolores habet. et te et sororem tuam et matrem maxime diligit\n salutemque tibi plurimam ascribit et Tulliola deliciae nostrae.\n cura ut valeas et nos ames et tibi persuadeas te a me fraterne amari. \n "
            },
            "5":{
                "0":"\n \n non committam posthac ut me accusare de epistularum neglegentia possis; tu\n modo videto in tanto otio ut par in hoc mihi sis. domum \n Rabirianam\n Neapoli, quam tu iam dimensam et exaedificatam animo habebas, M.\n Fontius emit HS CCCIↃↃↃ X_X_X_ .\n id te scire volui, si quid forte ea res ad cogitationes tuas pertineret.\n \n \n ",
                "1":"\n \n Quintus frater, ut mihi videtur, quo volumus animo est in\n Pomponiam et cum ea nunc in Arpinatibus praediis erat et\n secum habebat hominem χρηστομαθῆ \n D. Turranium. pater nobis decessit a. d. iv Kal.\n Dec. \n \n haec habebam fere quae te scire vellem.\n tu velim, si qua ornamenta γυμνασιώδη \n reperire poteris quae loci sint eius quem tu non ignoras, ne praetermittas.\n nos \n Tusculano ita delectamur ut nobismet ipsis tum denique cum illo venimus\n placeamus. quid agas omnibus de rebus et quid acturus sis fac nos quam\n diligentissime certiores. \n "
            },
            "6":{
                "0":"\n \n apud matrem recte est, eaque nobis curae\n est. L. Cincio HS X_X_CD constitui me\n curaturum Idibus Febr. tu velim ea quae nobis emisse te et parasse scribis des operam ut quam primum habeamus et velim\n cogites, id quod mihi pollicitus es, quem ad modum bibliothecam nobis conficere possis.\n omnem spem delectationis nostrae, quam cum in otium venerimus habere\n volumus, in tua humanitate positam habemus. \n "
            },
            "7":{
                "0":"\n \n apud te est ut volumus. mater tua et soror a me\n Quintoque fratre diligitur. cum \n Acutilio sum locutus. is sibi negat a suo procuratore quicquam\n scriptum esse et miratur istam controversiam fuisse quod ille recusarit satis dare\n amplius abs te non peti. quod te de Tadiano negotio decidisse scribis, id ego\n Tadio et gratum esse intellexi et magno opere iucundum. ille \n noster amicus, vir me hercule optimus et mihi amicissimus, sane tibi iratus est.\n hoc si quanti tu aestimes sciam, tum quid mihi elaborandum sit scire\n possim. \n \n ",
                "1":"\n \n L. Cincio HS CCIↃↃ CCIↃↃ\n CCCC pro signis Megaricis, ut tu ad me scripseras, curavi.\n Hermae tui Pentelici cum capitibus aeneis, de quibus ad me\n scripsisti iam nunc me admodum delectant. qua re velim et eos et signa et\n cetera quae tibi eius loci et nostri studi et tuae elegantiae esse videbuntur quam\n plurima quam primumque mittas et maxime quae tibi gymnasi xystique videbuntur esse.\n nam in eo genere sic studio efferimur ut abs te adiuvandi, ab aliis prope\n reprehendendi simus. si \n Lentuli navis non erit, quo tibi placebit imponito. \n \n ",
                "2":"\n \n Tulliola deliciolae nostrae tuum munusculum flagitat et me ut sponsorem\n appellat; mi autem abiurare certius est quam dependere. \n "
            },
            "8":{
                "0":"\n \n nimium raro nobis abs te litterae adferuntur, cum et multo tu facilius\n reperias qui Romam proficiscantur quam ego qui Athenas, et\n certius tibi sit me esse Romae quam mihi te Athenis.\n itaque propter hanc dubitationem meam brevior haec ipsa epistula est quod,\n cum incertus essem ubi esses, nolebam illum nostrum familiarem sermonem in alienas manus\n devenire. \n \n ",
                "1":"\n \n signa \n Megarica et Hermas, de quibus ad me scripsisti, vehementer\n exspecto. quicquid eiusdem generis habebis dignum Academia tibi\n quod videbitur ne dubitaris mittere et arcae nostrae confidito. genus hoc est\n voluptatis meae; quae γυμνασιώδη maxime sunt, ea\n quaero. Lentulus navis suas pollicetur. peto abs te ut haec\n diligenter cures. Thyillus te rogat et ego eius rogatu Εὐμολπιδῶν πάτρια . \n "
            },
            "9":{
                "0":"\n \n cum essem in Tusculano (erit hoc tibi pro illo tuo:\n \n cum essem in Ceramico ) verum tamen cum ibi\n essem, Roma puer a sorore tua missus epistulam mihi abs te adlatam dedit\n nuntiavitque eo ipso die post meridiem iturum eum qui ad te proficisceretur.\n eo factum est ut epistulae tuae rescriberem aliquid, brevitate temporis tam\n pauca cogerer scribere. \n \n ",
                "1":"\n \n primum tibi de nostro amico placando aut etiam plane restituendo polliceor.\n quod ego etsi mea sponte ante faciebam, eo nunc tamen et agam studiosius et\n contendam ab illo vehementius, quod tantam ex epistula voluntatem eius rei tuam\n perspicere videor. hoc te intellegere volo, pergraviter illum esse offensum;\n sed quia nullam video gravem subesse causam, magno opere confido illum fore in officio\n et in nostra potestate. \n \n ",
                "2":"\n \n signa nostra et Hermeraclas, ut scribis, cum commodissime poteris velim\n imponas, et si quod aliud οἰκεῖον eius loci quem non\n ignoras reperies et maxime quae tibi palaestrae gymnasique videbuntur esse.\n etenim ibi sedens haec ad te scribebam ut me locus ipse admoneret.\n praeterea typos tibi mando quos in tectorio atrioli possim includere et\n putealia sigillata duo. \n \n ",
                "3":"\n \n bibliothecam tuam cave cuiquam despondeas, quamvis acrem amatorem inveneris;\n nam ego omnis meas vindemiolas eo reservo ut illud subsidium senectuti parem. \n \n ",
                "4":"\n \n de fratre confido ita esse ut semper volui et elaboravi. multa \n signa sunt eius rei, non minimum quod soror praegnas est. \n \n ",
                "5":"\n \n de comitiis meis et tibi me permisisse memini et ego iam pridem hoc\n communibus amicis qui te exspectant praedico, te non modo non arcessi a me sed\n prohiberi, quod intellegam multo magis interesse tua te agere quod agendum est hoc\n tempore quam mea te adesse comitiis. proinde eo animo te velim esse quasi mei\n negoti causa in ista loca missus esses; me autem eum et offendes erga te et audies quasi\n mihi si quae parta erunt non modo te praesente sed per te parta sint.\n Tulliola tibi diem dat, sponsorem me appellat.\n \n "
            },
            "10":{
                "0":"\n \n et mea sponte faciebam antea et post duabus epistulis tuis perdiligenter in\n eandem rationem scriptis magno opere sum commotus. eo accedebat hortator\n adsiduus Sallustius ut agerem quam diligentissime cum Lucceio\n de vestra vetere gratia reconcilianda. sed cum omnia fecissem, non modo eam\n voluntatem eius quae fuerat erga te reciperare non potui, verum ne causam quidem elicere\n immutatae voluntatis. tametsi iactat ille quidem illud suum arbitrium et ea\n quae iam tum cum aderas offendere eius animum intellegebam, tamen habet quiddam profecto\n quod magis in animo eius insederit, quod neque epistulae tuae neque nostra adlegatio tam\n potest facile delere. quam tu praesens non modo oratione sed tuo vultu illo\n familiari tolles, si modo tanti putaris, id quod, si me audies et si humanitati tuae\n constare voles, certe putabis. ac ne illud mirere cur, cum ego antea\n significarim tibi per litteras me sperare illum in nostra potestate fore, nunc idem\n videar diffidere, incredibile est quanto mihi videatur illius voluntas obstinatior et in\n hac iracundia offirmatior. sed haec aut sanabuntur cum veneris aut ei molesta\n erunt in utro culpa erit. \n \n ",
                "1":"\n \n quod in epistula tua scriptum erat me iam arbitrari designatum esse, scito\n nihil tam exercitum esse nunc Romae quam candidatos omnibus iniquitatibus\n nec quando futura sint comitia sciri. \n \n ",
                "2":"\n \n verum haec audies de Philadelpho. tu velim quae\n Academiae nostrae parasti quam primum mittas. mire quam illius\n loci non modo usus sed etiam cogitatio delectat. libros vero tuos cave\n cuiquam tradas; nobis eos, quem ad modum scribis, conserva. summum me eorum\n studium tenet sicut odium iam ceterarum rerum; quas tu incredibile est quam brevi\n tempore quanto deteriores offensurus sis quam reliquisti. \n \n "
            },
            "11":{
                "0":"\n \n Teucris illa lentum sane negotium, neque Cornelius ad\n Terentiam postea rediit. opinor ad Considium,\n Axium, Selicium confugiendum est; nam a Caecilio propinqui\n minore centesimis nummum movere non possunt. sed ut ad prima illa redeam,\n nihil ego illa impudentius, astutius, lentius vidi. \n libertum mitto,\n Tito mandavi. \n σκήψεισ atque ἀναβολαί ; sed nescio an ταὐτόματον . nam mihi Pompeiani prodromi nuntiant aperte\n Pompeium acturum Antonio succedi, oportere eodemque tempore\n aget praetor ad populum. res eius modi est ut ego nec per bonorum nec per\n popularem existimationem honeste possim hominem defendere, nec mihi libeat, quod vel\n maximum est. etenim accidit hoc, quod totum cuius modi sit mando tibi ut\n perspicias. \n \n ",
                "1":"\n \n libertum ego habeo sane nequam hominem, Hilarum dico,\n ratiocinatorem et clientem tuum. de eo mihi Valerius interpres\n nuntiat Thyillusque se audisse scribit haec, esse hominem cum\n Antonio; Antonium porro in cogendis pecuniis dictitare\n partem mihi quaeri et a me custodem communis quaestus libertum esse missum.\n non sum mediocriter commotus neque tamen credidi, sed certe aliquid\n sermonis fuit. totum investiga, cognosce, perspice et nebulonem illum, si quo\n pacto potes, ex istis locis amove. huius sermonis Valerius\n auctorem Cn. Plancium nominabat. mando tibi plane totum\n ut videas cuius modi sit. \n \n ",
                "2":"\n \n Pompeium nobis amicissimum constat esse.\n divortium \n Muciae vehementer probatur. P. Clodium\n Appi f., credo te audisse cum veste muliebri deprehensum domi C.\n Caesaris cum pro populo fieret, eumque per manus servulae servatum et\n eductum; rem esse insigni infamia. quod te moleste ferre certo scio.\n \n \n ",
                "3":"\n \n quid praeterea ad te scribam non habeo, et me hercule eram in scribendo\n conturbatior. nam puer festivus anagnostes noster Sositheus\n decesserat meque plus quam servi mors debere videbatur commoverat. tu velim\n saepe ad nos scribas. si rem nullam habebis, quod in buccam venerit scribito.\n Kal. Ianuariis \n M. Messalla, M. Pisone coss. \n "
            },
            "12":{
                "0":"\n \n accepi tuas tris iam epistulas, unam a M. Cornelio quam\n Tribus Tabernis, ut opinor, ei dedisti, alteram quam mihi\n Canusinus tuus hospes reddidit, tertiam quam, ut scribis, ancora soluta\n de phaselo dedisti; quae fuerunt omnes, ut rhetorum pueri loquuntur, cum humanitatis\n sparsae sale tum insignes amoris notis. quibus epistulis sum equidem abs te\n lacessitus ad rescribendum; sed idcirco sum tardior quod non invenio fidelem\n tabellarium. quotus enim quisque est qui epistulam paulo graviorem ferre\n possit nisi eam pellectione relevarit? accedit eo quod mihi non†\n ut quisque in Epirum proficiscitur. ego enim te arbitror caesis\n apud Amaltheam tuam victimis statim esse ad Sicyonem\n oppugnandum profectum neque tamen id ipsum certum habeo quando ad Antonium\n proficiscare aut quid in Epiro temporis ponas. ita neque\n Achaicis hominibus neque Epiroticis paulo liberiores\n litteras committere audeo. \n \n \n ",
                "1":"\n \n sunt autem post discessum a me tuum res dignae litteris nostris, sed non\n committendae eius modi periculo ut aut interire aut aperiri aut intercipi possint.\n primum igitur scito primum me non esse rogatum sententiam praepositumque\n esse nobis pacificatorem Allobrogum, idque admurmurante senatu neque me\n invito esse factum. sum enim et ab observando homine perverso liber et ad\n dignitatem in re publica retinendam contra illius voluntatem solutus, et ille secundus\n in dicendo locus habet auctoritatem paene principis et voluntatem non nimis devinctam\n beneficio consulis. Tertius est Catulus, quartus, si etiam hoc\n quaeris, Hortensius. consul autem ipse parvo animo et pravo\n tamen cavillator genere illo moroso quod etiam sine dicacitate ridetur, facie magis quam\n facetiis ridiculus, nihil agens cum re publica, seiunctus ab optimatibus, a quo nihil\n speres boni rei publicae quia non vult, nihil speres mali quia non audet.\n eius autem conlega et in me perhonorificus et partium studiosus ac defensor\n bonarum. \n \n ",
                "2":"\n \n qui nunc leviter inter se dissident. sed vereor ne hoc quod\n infectum est serpat longius. credo enim te audisse, cum apud\n Caesarem pro populo fieret, venisse eo muliebri vestitu virum, idque\n sacrificium cum virgines instaurassent, mentionem a Q. Cornificio\n in senatu factam (is fuit princeps, ne tu forte aliquem nostrum putes); postea rem ex\n senatus consulto ad virgines atque ad pontifices relatam idque ab iis nefas esse\n decretum; deinde ex senatus consulto consules rogationem promulgasse; uxori\n Caesarem nuntium remisisse. in hac causa Piso\n amicitia P. Clodi ductus operam dat ut ea rogatio quam ipse fert et\n fert ex senatus consulto et de religione antiquetur. Messalla vehementer\n adhuc agit severe. \n boni viri precibus Clodi removentur a causa, operae comparantur,\n nosmet ipsi, qui Lycurgei a principio fuissemus, cotidie demitigamur,\n instat et urget Cato. quid multa? vereor ne haec neglecta a\n bonis, defensa ab improbis magnorum rei publicae malorum causa sit. \n \n ",
                "3":"\n \n tuus autem ille amicus (scin quem dicam?), de quo tu ad me scripsisti, postea\n quam non auderet reprehendere, laudare coepisse, nos, ut ostendit, admodum diligit,\n amplectitur, amat, aperte laudat, occulte sed ita ut perspicuum sit invidet.\n nihil come, nihil simplex, nihil ἐν τοῖς πολιτικοῖσ inlustre, nihil honestum, nihil forte, nihil liberum.\n sed haec ad te scribam alias subtilius; nam neque adhuc mihi satis nota\n sunt et huic terrae filio nescio cui committere epistulam tantis de rebus non audeo.\n \n \n ",
                "4":"\n \n provincias praetores nondum sortiti sunt. res eodem est loci quo\n reliquisti. τοποθεσίαν quam postulas\n Miseni et Puteolorum includam orationi meae. A. d.\n iii Non. Decembr. \n mendose fuisse animadverteram.\n quae laudas ex orationibus, mihi crede, valde mihi placebant sed non\n audebam antea dicere; nunc vero quod a te probata sunt, multo mi Ἀττικώτερα videntur. in illam orationem\n Metellinam addidi quaedam. Liber tibi mittetur, quoniam te\n amor nostri φιλορήτορα reddidit. \n \n ",
                "5":"\n \n novi tibi quidnam scribam? quid? etiam. Messalla consul\n Autronianam domum emit HS † C_X_X_X_I_I_I_I_ZZZ \n †. \n quid id ad me? inquies. tantum quod\n ea emptione et nos bene emisse iudicati sumus et homines intellegere coeperunt licere\n amicorum facultatibus in emendo ad dignitatem aliquam pervenire. Teucris\n illa lentum negotium est sed tamen est in spe. tu ista confice. a nobis\n liberiorem epistulam exspecta. vi Kal. Febr. \n M. Messalla, M. Pisone coss. \n \n "
            },
            "13":{
                "0":"\n \n vereor ne putidum sit scribere ad te quam sim occupatus, sed tamen ita\n distinebar ut huic vix tantulae epistulae tempus habuerim atque id ereptum e summis\n occupationibus. prima contio Pompei qualis fuisset scripsi ad te\n antea, non iucunda miseris, inanis improbis, beatis non grata, bonis non gravis; itaque\n frigebat. tum \n Pisonis consulis impulsu levissimus tribunus pl. Fufius in\n contionem producit Pompeium. res agebatur in circo\n Flaminio et erat in eo ipso loco illo die nundinarum πανήγυρισ . quaesivit ex eo placeretne ei iudices a\n praetore legi, quo consilio idem praetor uteretur. id autem erat de\n Clodiana religione ab senatu constitutum. \n \n ",
                "1":"\n \n tum \n Pompeius\n μάλ' ἀριστοκρατικῶσ locutus est senatusque\n auctoritatem sibi omnibus in rebus maximam videri semperque visam esse respondit et id\n multis verbis. postea \n Messalla consul in senatu de Pompeio quaesivit quid de\n religione et de promulgata rogatione sentiret. locutus ita est in senatu ut\n omnia illius ordinis consulta γενικῶσ laudaret mihique,\n ut adsedit, dixit se putare satis ab se etiam de istis rebus esse\n responsum. \n \n ",
                "2":"\n \n Crassus, postea quam vidit illum excepisse laudem ex eo quod\n †hi† suspicarentur homines ei consulatum meum placere, surrexit\n ornatissimeque de meo consulatu locutus est, ut ita diceret, se quod esset senator, quod\n civis, quod liber, quod viveret, mihi acceptum referre; quotiens coniugem, quotiens\n domum, quotiens patriam videret, totiens se beneficium meum videre. quid \n multa? totum hunc locum quem ego varie meis orationibus, quarum tu \n Aristarchus es, soleo pingere, de flamma, de ferro (nosti illas ληκύθουσ ), valde graviter pertexuit. proximus \n Pompeium sedebam. intellexi hominem moveri verum \n Crassum inire eam gratiam quam ipse praetermisisset, an esse tantas res\n nostras quae tam libenti senatu laudarentur, ab eo praesertim qui mihi laudem illam eo\n minus deberet quod meis omnibus litteris in Pompeiana laude perstrictus\n esset. \n \n ",
                "3":"\n \n hic dies me valde Crasso adiunxit, et tamen ab illo aperte tecte\n quicquid est datum, libenter accepi. ego autem ipse, di boni! quo modo\n ἐνεπερπερευσάμην novo auditori Pompeio!\n si umquam mihi περίοδοι , si καμπαὶ , ἐνθυμήματα , si\n κατασκευαὶ suppeditaverunt, illo tempore.\n quid multa? clamores. etenim haec erat ὑπόθεσισ , de gravitate ordinis, de equestri concordia, de consensione\n Italiae, de intermortuis reliquiis coniurationis, de vilitate, de otio.\n nosti iam in hac materia sonitus nostros. tanti fuerunt ut ego\n eo brevior sim quod eos usque istinc exauditos putem. \n \n ",
                "4":"\n \n Romanae autem se res sic habent. senatus \n Ἄρειοσ πάγοσ ; nihil constantius, nihil severius,\n nihil fortius. nam cum dies venisset rogationi ex senatus consulto ferendae,\n concursabant barbatuli iuvenes, totus ille grex Catilinae, duce filiola\n Curionis, et populum ut antiquaret rogabant. Piso autem\n consul lator rogationis idem erat dissuasor. operae \n Clodianae pontis occuparant, tabellae ministrabantur ita ut nulla daretur\n uti rogas. \n hic tibi in rostra \n Cato advolat, convicium Pisoni consuli mirificum facit, si id\n est convicium, vox plena gravitatis, plena auctoritatis, plena denique salutis.\n accedit eodem etiam noster Hortensius, multi praeterea boni;\n insignis vero opera Favoni fuit. hoc concursu optimatium comitia\n dimittuntur, senatus vocatur. cum decerneretur frequenti senatu, contra\n pugnante Pisone, ad pedes omnium singillatim accidente Clodio,\n ut consules populum cohortarentur ad rogationem accipiendam, homines ad quindecim\n Curioni nullum senatus consultum facienti adsenserunt; ex altera parte\n facile cccc fuerunt. acta res est. Fufius tribunus tum\n concessit. Clodius contiones miseras habebat, in quibus\n Lucullum, Hortensium, C. Pisonem,\n Messallam consulem contumeliose laedebat; me tantum\n comperisse omnia criminabatur. senatus et de provinciis\n praetorum et de legationibus et de ceteris rebus decernebat ut ante quam rogatio lata\n esset ne quid ageretur. \n \n ",
                "5":"\n \n habes res Romanas. sed tamen etiam illud quod non\n speraram audi. Messalla consul est egregius, fortis, constans, diligens,\n nostri laudator, amator, imitator. ille alter uno vitio minus vitiosus quod\n iners, quod somni plenus, quod imperitus, quod ἀπρακτότατοσ sed voluntate ita καχέκτησ \n ut Pompeium post illam contionem in qua ab eo senatus laudatus est odisse\n coeperit. itaque mirum in modum omnis a se bonos alienavit. neque \n id magis amicitia Clodi adductus fecit quam studio perditarum rerum atque\n partium. sed habet sui similem in magistratibus praeter Fufium\n neminem. bonis utimur tribunis pl., Cornuto vero\n Pseudocatone. quid quaeris? \n \n \n ",
                "6":"\n \n nunc ut ad privata redeam, Τεῦκρισ promissa\n patravit. tu mandata effice quae recepisti. Quintus frater, qui\n Argiletani aedifici reliquum dodrantem emit HS d_c_c_x_x_v_ , Tusculanum venditat, ut, si possit, emat Pacilianam\n domum. cum \n Lucceio in gratiam redii. video hominem valde petiturire.\n navabo operam. tu quid agas, ubi sis, cuius modi istae res sint,\n fac me quam diligentissime certiorem. Idibus Febr. \n "
            },
            "14":{
                "0":"\n \n Asiam\n Quinto, suavissimo fratri, obtigisse audisti. non enim dubito\n quin celerius tibi hoc rumor quam ullius nostrum litterae nuntiarint. nunc \n quoniam et laudis avidissimi semper fuimus et praeter ceteros φιλέλληνεσ et sumus et habemur et multorum odia atque inimicitias rei\n publicae causa suscepimus, παντοίησ ἀρετῆσ μιμνήσκεο \n curaque et effice ut ab omnibus et laudemur et amemur. \n \n ",
                "1":"\n \n his de rebus plura ad te in ea epistula scribam quam ipsi Quinto\n dabo. tu me velim certiorem facias quid de meis mandatis egeris atque etiam\n quid de tuo negotio; nam ut Brundisio profectus es, nullae mihi abs te sunt\n redditae litterae. valde aveo scire quid agas. Idibus\n Martiis\n \n "
            },
            "15":{
                "0":"\n \n quaeris ex me quid acciderit de iudicio quod tam praeter opinionem omnium\n factum sit, et simul vis scire quo modo ego minus quam soleam proeliatus sim.\n respondebo tibi ὕστερον πρότερον, . ego enim quam diu senatus auctoritas mihi defendenda\n fuit, sic acriter et vehementer proeliatus sum ut clamor concursusque maxima cum mea\n laude fierent. quod si tibi umquam sum visus in re publica fortis, certe me\n in illa causa admiratus esses. cum enim ille ad contiones confugisset in\n iisque meo nomine ad invidiam uteretur, di immortales! quas ego pugnas et quantas\n strages edidi! quos impetus in Pisonem, in Curionem, in totam\n illam manum feci! quo modo sum insectatus levitatem senum, libidinem iuventutis!\n saepe , ita me di iuvent! te non solum auctorem consiliorum meorum, verum\n etiam spectatorem pugnarum mirificarum desideravi. \n \n ",
                "1":"\n \n postea vero quam Hortensius excogitavit ut legem de religione\n Fufius tribunus pl. ferret, in qua nihil aliud a consulari rogatione\n differebat nisi iudicum genus (in eo autem erant omnia), pugnavitque ut ita fieret, quod\n et sibi et aliis persuaserat nullis illum iudicibus effugere posse, contraxi vela\n perspiciens inopiam iudicum neque dixi quicquam pro testimonio nisi quod erat ita notum\n atque testatum ut non possem praeterire. itaque si causam quaeris\n absolutionis, ut iam πρὸσ τὸ πρότερον revertar,\n egestas iudicum fuit et turpitudo. id autem ut accideret commissum est\n Hortensi consilio, qui dum veritus est ne Fufius ei legi\n intercederet quae ex senatus consulto ferebatur, non vidit illud, satius esse illum in\n infamia relinqui ac sordibus quam infirmo iudicio committi, sed ductus odio properavit\n rem deducere in iudicium, cum illum plumbeo gladio iugulatum iri tamen diceret.\n \n \n ",
                "2":"\n \n sed iudicium si quaeris quale fuerit, incredibili exitu, sic uti nunc ex\n eventu ab aliis, a me tamen ex ipso initio consilium Hortensi\n reprehendatur. nam ut reiectio facta est clamoribus maximis, cum accusator\n tamquam censor bonus homines nequissimos reiceret, reus tamquam clemens lanista\n frugalissimum quemque secerneret, ut primum iudices consederunt, valde diffidere boni\n coeperunt. non enim umquam turpior in ludo talario consessus fuit, maculosi\n senatores, nudi equites, tribuni non tam aerati quam, ut appellantur, aerarii.\n pauci tamen boni inerant quos reiectione fugare ille non potuerat, qui\n maesti inter sui dissimilis et maerentes sedebant et contagione turpitudinis vehementer\n permovebantur. \n \n ",
                "3":"\n \n hic ut quaeque res ad consilium primis postulationibus referebatur,\n incredibilis erat severitas nulla varietate sententiarum. nihil impetrarat\n reus; plus accusatori dabatur quam postulabat; triumphabat (quid quaeris?)\n Hortensius se vidisse tantum; nemo erat qui illum reum ac non miliens\n condemnatum arbitraretur. me vero teste producto credo te ex acclamatione\n Clodi advocatorum audisse quae consurrectio iudicum facta sit, ut me\n circumsteterint, ut aperte iugula sua pro meo capite P. Clodio\n ostentarint. quae mihi res multo honorificentior visa est quam aut illa, cum\n iurare tui cives Xenocratem testimonium dicentem prohibuerunt, aut cum\n tabulas Metelli\n Numidici, cum eae ut mos est circumferrentur, nostri iudices aspicere\n noluerunt. \n \n ",
                "4":"\n \n multo haec inquam nostra res maior. itaque iudicum vocibus, cum\n ego sic ab iis ut salus patriae defenderer, fractus reus et una patroni omnes\n conciderunt; ad me autem eadem frequentia postridie convenit quacum abiens consulatu sum\n domum reductus. clamare praeclari Ariopagitae se non esse\n venturos nisi praesidio constituto. refertur ad consilium. una sola sententia\n praesidium non desideravit. defertur res ad senatum. gravissime \n ornatissimeque decernitur; laudantur iudices; datur negotium magistratibus.\n responsurum hominem nemo arbitrabatur. ἔσπετε νῦν μοι, Μοῦσαι \n ὅππωσ δὴ πρῶτον πῦρ ἔμπεσε. \n \n nosti \n Calvum ex Nanneianis illum, illum laudatorem meum, de cuius oratione erga\n me honorifica ad te scripseram. biduo per unum servum et eum ex ludo\n gladiatorio confecit totum negotium; arcessivit ad se, promisit, intercessit, dedit.\n iam vero (o di boni, rem perditam!) etiam noctes certarum mulierum atque\n adulescentulorum nobilium introductiones non nullis iudicibus pro mercedis cumulo\n fuerunt. ita summo discessu bonorum, pleno foro servorum xxv \n iudices ita fortes tamen fuerunt ut summo proposito periculo vel perire maluerint quam\n perdere omnia. XXXI fuerunt quos fames magis quam fama commoverit.\n quorum \n Catulus cum vidisset quendam, \n quid vos inquit\n praesidium a nobis postulabatis? an ne nummi vobis eriperentur\n timebatis? \n \n \n ",
                "5":"\n \n habes , ut brevissime potui, genus iudici et causam absolutionis. \n quaeris deinceps qui nunc sit status rerum et qui meus.\n rei publicae statum illum, quem tu meo consilio, ego divino confirmatum\n putabam, qui bonorum omnium coniunctione et auctoritate consulatus mei fixus et fundatus\n videbatur, nisi quis nos deus respexerit, elapsum scito esse de manibus uno hoc iudicio,\n si iudicium est triginta homines populi Romani levissimos ac nequissimos\n nummulis acceptis ius ac fas omne delere et, quod omnes non modo homines verum etiam\n pecudes factum esse sciant, id Thalnam et Plautum et\n Spongiam et ceteras huius modi quisquilias statuere numquam esse factum.\n \n \n ",
                "6":"\n \n sed tamen ut te de re publica consoler, non ita, ut sperarunt mali tanto\n imposito rei publicae vulnere, alacris exsultat improbitas in victoria. nam \n plane ita putaverunt, cum religio, cum pudicitia, cum iudiciorum fides, cum senatus\n auctoritas concidisset, fore ut aperte victrix nequitia ac libido poenas ab optimo\n quoque peteret sui doloris quem improbissimo cuique inusserat severitas consulatus mei.\n \n \n ",
                "7":"\n \n idem ego ille (non enim mihi videor insolenter gloriari cum de me apud te\n loquor, in ea praesertim epistula quam nolo aliis legi) idem inquam ego recreavi\n adflictos animos bonorum unum quemque confirmans, excitans; insectandis vero\n exagitandisque nummariis iudicibus omnem omnibus studiosis ac fautoribus illius\n victoriae παρρησίαν eripui, Pisonem\n consulem nulla in re consistere umquam sum passus, desponsam homini iam\n Syriam ademi, senatum ad pristinam suam severitatem revocavi atque\n abiectum excitavi, Clodium praesentem fregi in senatu cum oratione perpetua\n plenissima gravitatis tum altercatione huius modi; ex qua licet pauca degustes; nam\n cetera non possunt habere eandem neque vim neque venustatem remoto illo studio\n contentionis quem ἀγῶνα vos appellatis. \n \n ",
                "8":"\n \n nam ut Idibus Maiis in senatum convenimus, rogatus ego\n sententiam multa dixi de summa re publica, atque ille locus inductus a me est divinitus,\n ne una plaga accepta patres conscripti conciderent, ne deficerent; vulnus esse eius modi\n quod mihi nec dissimulandum nec pertimescendum videretur, ne aut ignorando stultissimi\n aut metuendo ignavissimi iudicaremur; bis absolutum esse\n Lentulum, bis Catilinam, hunc tertium iam esse a iudicibus\n in rem publicam immissum. \n erras , Clodi; non te iudices\n urbi sed carceri reservarunt, neque te retinere in civitate sed exsilio privare\n voluerunt. quam ob rem, patres conscripti, erigite animos, retinete vestram\n dignitatem. manet illa in re publica bonorum consensio; dolor accessit\n bonis viris, virtus non est imminuta; nihil est damni factum novi sed quod erat\n inventum est. in unius hominis perditi iudicio plures similes reperti\n sunt. \n \n \n ",
                "9":"\n \n sed quid ago? paene orationem in epistulam inclusi. redeo ad\n altercationem. surgit pulchellus puer, obicit mihi me ad Baias\n fuisse. falsum , sed tamen quid hoc? \n simile est, inquam quasi in operto dicas fuisse. \n — \n quid \n inquit homini Arpinati cum aquis calidis? \n \n narra \n inquam patrono tuo, qui Arpinatis aquas concupivit ;\n nosti enim Marianas. \n quousque \n inquit hunc regem feremus? \n Regem appellas inquam cum Rex tui\n mentionem nullam fecerit? ; ille autem Regis hereditatem spe\n devorarat. \n domum \n inquit emisti. \n \n putes \n inquam dicere: iudices emisti. \n \n iuranti \n inquit tibi non crediderunt. \n \n mihi vero inquam \n xxv iudices crediderunt,\n xxxi , quoniam nummos ante acceperunt, tibi nihil crediderunt. \n Magnis clamoribus adflictus conticuit et concidit. \n \n ",
                "10":"\n \n noster autem status est hic. apud bonos iidem sumus quos\n reliquisti, apud sordem urbis et faecem multo melius est nunc quam reliquisti.\n nam et illud nobis non obest, videri nostrum testimonium non valuisse;\n missus est sanguis invidiae sine dolore atque etiam hoc magis quod omnes illi fautores\n illius flagiti rem manifestam illam redemptam esse a iudicibus confitentur.\n accedit illud, quod illa contionalis hirudo aerari, misera ac ieiuna\n plebecula, me ab hoc Magno unice diligi putat, et hercule multa et iucunda\n consuetudine coniuncti inter nos sumus usque eo ut nostri isti comissatores\n coniurationis barbatuli iuvenes illum in sermonibus \n Cn. Ciceronem\n appellent. itaque et ludis et gladiatoribus mirandas ( ἐπισημασίασ sine ulla pastoricia fistula auferebamus.\n \n \n ",
                "11":"\n \n nunc est exspectatio comitiorum; in quae omnibus invitis trudit noster\n Magnus\n Auli filium atque in eo neque auctoritate neque gratia pugnat sed quibus\n Philippus omnia castella expugnari posse dicebat, in quae modo asellus\n onustus auro posset ascendere. consul autem ille deterioris histrionis\n similis suscepisse negotium dicitur et domi divisores habere; quod ego non credo.\n sed senatus consulta duo iam facta sunt odiosa, quod in consulem facta\n putantur, Catone et Domitio postulante, unum, ut apud\n magistratus inquiri liceret, alterum, cuius domi divisores habitarent, adversus rem\n publicam. \n \n ",
                "12":"\n \n Lurco autem tribunus pl., qui magistratum †insimul cum lege\n alia† iniit, solutus est et Aelia et Fufia ut legem\n de ambitu ferret, quam ille bono auspicio claudus homo promulgavit. ita \n comitia in a. d. vi Kal. Sext. dilata sunt. novi est in lege\n hoc, ut qui nummos in tribu pronuntiarit, si non dederit, impune sit, sin dederit, ut\n quoad vivat singulis tribulibus HS ciↃ ciↃ ciↃ \n debeat. dixi hanc legem P. Clodium iam ante servasse;\n pronuntiare enim solitum esse et non dare. sed heus tu! videsne consulatum\n illum nostrum, quem Curio antea ἀποθέωσιν \n vocabat, si hic factus erit, fabam mimum futurum? qua re, ut opinor, φιλοσοφητέον , id quod tu facis, et istos consulatus non flocci\n facteon. \n \n ",
                "13":"\n \n quod ad me scribis te in Asiam statuisse non ire, equidem mallem\n ut ires, ac vereor ne quid in ista re minus commode fiat; sed tamen non possum\n reprehendere consilium tuum, praesertim cum egomet in provinciam non sim profectus.\n \n \n ",
                "14":"\n \n epigrammatis tuis quae in Amaltheo posuisti contenti erimus,\n praesertim cum et Thyillus nos reliquerit et Archias nihil de\n me scripserit. ac vereor ne, Lucullis quoniam\n Graecum poema condidit, nunc ad Caecilianam fabulam spectet.\n \n \n ",
                "15":"\n \n Antonio tuo nomine gratias egi eamque epistulam Mallio dedi.\n ad te ideo antea rarius scripsi quod non habebam idoneum cui darem, nec\n satis sciebam quo darem. valde te venditavi. \n \n ",
                "16":"\n \n Cincius si quid ad me tui negoti detulerit, suscipiam; sed nunc magis in\n suo est occupatus; in quo ego ei non desum. tu si uno in loco es futurus,\n crebras a nobis litteras exspecta; sed pluris etiam ipse mittito. \n \n ",
                "17":"\n \n velim ad me scribas cuius modi sit Ἀμαλθεῖον tuum, quo ornatu, qua τοποθεσίᾳ , et quae poemata quasque historias de Ἀμαλθείᾳ habes ad me mittas. libet mihi facere in\n Arpinati. ego tibi aliquid de meis scriptis mittam.\n nihil erat absoluti. \n "
            },
            "16":{
                "0":"\n \n magna mihi varietas voluntatis et dissimilitudo opinionis ac iudici\n Quinti fratris mei demonstrata est ex litteris tuis in quibus ad me\n epistularum illius exempla misisti. qua ex re et molestia sum tanta adfectus,\n quantam mihi meus amor summus erga utrumque vestrum adferre debuit, et admiratione\n quidnam accidisset quod adferret Quinto fratri meo aut offensionem tam\n gravem aut commutationem tantam voluntatis. atque illud a me iam ante\n intellegebatur, quod te quoque ipsum discedentem a nobis suspicari videbam, subesse\n nescio quid opinionis incommodae sauciumque esse eius animum et insedisse quasdam\n odiosas suspiciones. quibus ego mederi cum cuperem antea saepe et vehementius\n etiam post sortitionem provinciae, nec tantum intellegebam ei esse offensionis quantum\n litterae tuae declararant nec tantum proficiebam quantum volebam. \n \n ",
                "1":"\n \n sed tamen hoc me ipse consolabar quod non dubitabam quin te ille aut\n Dyrrachi aut in istis locis uspiam visurus esset; quod cum accidisset,\n confidebam ac mihi persuaseram fore ut omnia placarentur inter vos non modo sermone ac\n disputatione sed conspectu ipso congressuque vestro. nam quanta sit in\n Quinto fratre meo comitas, quanta iucunditas, quam mollis animus et ad\n accipiendam et ad deponendam offensionem, nihil attinet me ad te qui ea nosti scribere.\n sed accidit perincommode quod eum nusquam vidisti. valuit enim\n plus quod erat illi non nullorum artificiis inculcatum quam aut officium aut necessitudo\n aut amor vester ille pristinus, qui plurimum valere debuit. \n \n ",
                "2":"\n \n atque huius incommodi culpa ubi resideat facilius possum existimare quam\n scribere; vereor enim ne dum defendam meos non parcam tuis. nam sic\n intellego ut nihil a domesticis vulneris factum sit, illud quidem quod erat eos certe\n sanare potuisse. sed huiusce rei totius vitium, quod aliquanto etiam latius\n patet quam videtur, praesenti tibi commodius exponam. \n \n ",
                "3":"\n \n de iis litteris quas ad te Thessalonica misit et de sermonibus\n quos ab illo et Romae apud amicos tuos et in itinere habitos putas, ecquid\n tantum causae sit ignoro, sed omnis in tua posita est humanitate mihi spes huius\n levandae molestiae. nam si ita statueris, et inritabilis animos esse\n optimorum saepe hominum et eosdem placabilis et esse hanc agilitatem, ut ita dicam,\n mollitiamque naturae plerumque bonitatis et, id quod caput est, nobis inter nos nostra\n sive incommoda sive vitia sive iniurias esse tolerandas, facile haec, quem ad modum\n spero, mitigabuntur; quod ego ut facias te oro. nam ad me qui te unice diligo\n maxime pertinet neminem esse meorum qui aut te non amet aut abs te non ametur.\n \n \n ",
                "4":"\n \n \n illa pars epistulae tuae minime fuit\n necessaria in qua exponis quas facultates aut provincialium aut urbanorum commodorum et\n aliis temporibus et me ipso consule praetermiseris. mihi enim perspecta est\n et ingenuitas et magnitudo animi tui; neque ego inter me atque te quicquam interesse\n umquam duxi praeter voluntatem institutae vitae, quod me ambitio quaedam ad honorum\n studium, te autem alia minime reprehendenda ratio ad honestum otium duxit.\n vera quidem laude probitatis, diligentiae, religionis neque me tibi neque\n quemquam antepono, amoris vero erga me, cum a fraterno amore domesticoque discessi, tibi\n primas defero. \n \n ",
                "5":"\n \n vidi enim, vidi penitusque perspexi in meis variis temporibus et\n sollicitudines et laetitias tuas. fuit mihi saepe et laudis nostrae\n gratulatio tua iucunda et timoris consolatio grata. quin mihi nunc te\n absente non solum consilium quo tu excellis, sed etiam sermonis communicatio quae mihi\n suavissima tecum solet esse, maxime deest—quid dicam? in publicane re, quo in\n genere mihi neglegenti esse non licet, an in forensi labore, quem antea propter\n ambitionem sustinebam, nunc ut dignitatem tueri gratia possim, an in ipsis domesticis negotiis, in quibus ego cum antea tum vero post discessum\n fratris te sermonesque nostros desidero? postremo non labor meus, non\n requies, non negotium, non otium, non forenses res, non domesticae, non publicae , non privatae carere diutius tuo suavissimo atque amantissimo\n consilio ac sermone possunt. \n \n ",
                "6":"\n \n atque harum rerum commemorationem verecundia saepe impedivit utriusque\n nostrum; nunc autem ea fuit necessaria propter eam partem epistulae tuae, per quam te ac\n mores tuos mihi purgatos ac probatos esse voluisti. atque in ista\n incommoditate alienati illius animi et offensi illud inest tamen commodi, quod et mihi\n et ceteris amicis tuis nota fuit et abs te aliquanto ante testificata tua voluntas\n omittendae provinciae, ut quod una non estis non dissensione ac discidio vestro sed\n voluntate ac iudicio tuo factum esse videatur. qua re et illa quae violata\n expiabuntur, et haec nostra quae sunt sanctissime conservata suam religionem obtinebunt.\n \n \n ",
                "7":"\n \n nos hic in re publica infirma misera commutabilique versamur.\n credo enim te audisse nostros equites paene a senatu esse diiunctos; qui\n primum illud valde graviter tulerunt, promulgatum ex senatus consulto fuisse ut de eis\n qui ob iudicandum accepissent quaereretur. qua in re decernenda cum ego casu\n non adfuissem sensissemque id equestrem ordinem ferre moleste neque aperte dicere,\n obiurgavi senatum, ut mihi visus sum, summa cum auctoritate et in causa non\n verecunda admodum gravis et copiosus fui. \n \n ",
                "8":"\n \n ecce aliae deliciae equitum vix ferendae! quas ego non solum tuli sed etiam\n ornavi. Asiam qui de censoribus conduxerunt questi sunt in senatu se\n cupiditate prolapsos nimium magno conduxisse, ut induceretur locatio postulaverunt.\n ego princeps in adiutoribus atque adeo secundus; nam ut illi auderent hoc\n postulare Crassus eos impulit. invidiosa res, turpis postulatio\n et confessio temeritatis. summum erat periculum ne, si nihil impetrassent,\n plane alienarentur a senatu. huic quoque rei subventum est maxime a nobis\n perfectumque ut frequentissimo senatu et liberalissimo uterentur, multaque a me de\n ordinum dignitate et concordia dicta sunt Kal. Decembr. et postridie. neque \n adhuc res confecta est, sed voluntas senatus perspecta; unus enim contra dixerat\n Metellus consul designatus, atque erat dicturus, ad quem propter diei\n brevitatem perventum non est, heros ille noster Cato. \n \n ",
                "9":"\n \n sic ego conservans rationem institutionemque nostram tueor, ut possum, illam\n a me conglutinatam concordiam. sed tamen quoniam ista sunt tam infirma,\n munitur quaedam nobis ad retinendas opes nostras tuta, ut spero, via; quam tibi litteris\n satis explicare non possum, significatione parva ostendam tamen. utor\n Pompeio familiarissime. video quid dicas. cavebo quae sunt\n cavenda, ac scribam alias ad te de meis consiliis capessendae rei publicae plura.\n \n \n ",
                "10":"\n \n Lucceium scito consulatum habere in animo statim petere. duo \n enim soli dicuntur petituri; Caesar cum eo coire per Arrium\n cogitat et Bibulus cum hoc se putat per C. Pisonem\n posse coniungi. rides ? non sunt haec ridicula, mihi crede.\n quid aliud scribam ad te, quid? multa sunt, sed in aliud tempus.\n †exspectare velis, cures ut sciam. iam illud modeste rogo, quod\n maxime cupio, ut quam primum venias. Nonis\n Decembribus. \n "
            },
            "17":{
                "0":"\n \n nihil mihi nunc scito tam deesse quam hominem eum quocum omnia quae me cura\n aliqua adficiunt uno communicem, qui me amet, qui sapiat, quicum ego cum loquar, nihil\n fingam, nihil dissimulem, nihil obtegam. abest enim frater ἀφελέστατοσ et amantissimus.\n †Metellus† non homo sed \n litus atque a/er et so/litudo/ mera. \n \n tu autem qui saepissime curam et angorem animi mei sermone et consilio\n levasti tuo, qui mihi et in publica re socius et in privatis omnibus conscius et omnium\n meorum sermonum et consiliorum particeps esse soles, ubinam es? ita sum ab\n omnibus destitutus ut tantum requietis habeam quantum cum uxore et filiola et mellito\n Cicerone consumitur. nam illae ambitiosae nostrae fucosaeque\n amicitiae sunt in quodam splendore forensi, fructum domesticum non habent.\n itaque cum bene completa domus est tempore matutino, cum ad forum stipati\n gregibus amicorum descendimus, reperire ex magna turba neminem possumus quocum aut\n iocari libere aut suspirare familiariter possimus. qua re te exspectamus, te\n desideramus, te iam etiam arcessimus. multa sunt enim quae me sollicitant\n anguntque; quae mihi videor auris nactus tuas unius ambulationis sermone exhaurire\n posse. \n \n ",
                "1":"\n \n ac domesticarum quidem sollicitudinum aculeos omnis et scrupulos occultabo\n neque ego huic epistulae atque ignoto tabellario committam. atque hi (nolo\n enim te permoveri) non sunt permolesti, sed tamen insident et urgent et nullius amantis\n consilio aut sermone requiescunt; in re publica vero, quamquam animus est praesens,\n tamen †voluntas etiam atque etiam ipsa medicina efficit†.\n nam ut ea breviter quae post tuum discessum acta sunt conligam, iam\n exclames necesse est res Romanas diutius stare non posse. etenim \n post profectionem tuam primus, ut opinor, introitus fuit in causam fabulae\n Clodianae, in qua ego nactus, ut mihi videbar, locum resecandae libidinis\n et coercendae iuventutis vehemens fui et omnis profudi viris animi atque ingeni mei non\n odio adductus alicuius sed spe corrigendae et sanandae civitatis. \n \n ",
                "2":"\n \n adflicta res publica est empto constupratoque iudicio. vide quae\n sint postea consecuta. consul est impositus is nobis quem nemo praeter nos\n philosophos aspicere sine suspiritu posset. quantum hoc vulnus! facto senatus\n consulto de ambitu, de iudiciis nulla lex perlata, exagitatus senatus, alienati equites\n Romani. sic ille annus duo firmamenta rei publicae per me unum\n constituta evertit; nam et senatus auctoritatem abiecit et ordinum concordiam diiunxit.\n instat hic nunc ille annus egregius. eius initium eius modi fuit\n ut anniversaria sacra Iuventatis non committerentur; nam M.\n Luculli uxorem \n Memmius suis sacris initiavit; Menelaus aegre id passus\n divortium fecit. quamquam ille pastor Idaeus\n Menelaum solum contempserat, hic noster Paris tam\n Menelaum quam Agamemnonem liberum non putavit. \n \n ",
                "3":"\n \n est autem C. Herennius quidam tribunus pl., quem tu\n fortasse ne nosti quidem; tametsi potes nosse, tribulis enim tuus est et\n Sextus pater eius nummos vobis dividere solebat. is ad plebem\n P. Clodium traducit idemque fert ut universus populus in campo\n Martio suffragium de re Clodi ferat. hunc ego\n accepi in senatu, ut soleo, sed nihil est illo homine lentius. \n \n ",
                "4":"\n \n Metellus est consul egregius et nos amat, sed imminuit auctoritatem suam\n quod habet dicis causa promulgatum illud idem de Clodio. Auli\n autem filius, o di immortales! quam ignavus ac sine animo miles! quam dignus qui\n Palicano, sicut facit, os ad male audiendum cotidie praebeat! \n \n ",
                "5":"\n \n agraria autem promulgata est a Flavio sane levis eadem fere quae\n fuit Plotia. sed interea πολιτικὸσ ἀνὴρ quisquam inveniri potest; qui poterat, familiaris noster (sic\n est enim; volo te hoc scire) Pompeius togulam illam pictam silentio tuetur\n suam. Crassus verbum nullum contra gratiam. ceteros iam nosti;\n qui ita sunt stulti ut amissa re publica piscinas suas fore salvas sperare videantur.\n \n \n ",
                "6":"\n \n unus est qui curet constantia magis et integritate quam, ut mihi videtur,\n consilio aut ingenio, Cato; qui miseros publicanos quos habuit amantissimos\n sui tertium iam mensem vexat neque iis a senatu responsum dari patitur. ita \n nos cogimur reliquis de rebus nihil decernere ante quam publicanis responsum sit.\n qua re etiam legationes reiectum iri puto. \n \n ",
                "7":"\n \n nunc vides quibus fluctibus iactemur, et si ex iis quae scripsimus tanta\n etiam a me non scripta perspicis, revise nos aliquando et, quamquam sunt haec fugienda\n quo te voco, tamen fac ut amorem nostrum tanti aestimes ut eo vel cum his\n molestiis pervenire velis. nam ne absens censeare curabo edicendum et\n proponendum locis omnibus; sub lustrum autem censeri germani negotiatoris est.\n qua re cura ut te quam primum videamus. vale . xi Kal.\n Febr. Q. Metello, L. Afranio coss. \n "
            },
            "18":{
                "0":"\n \n non modo si mihi tantum esset oti quantum est tibi, verum etiam si tam brevis\n epistulas vellem mittere quam tu soles, facile te superarem et in scribendo multo essem\n crebrior quam tu. sed ad summas atque incredibilis occupationes meas accedit\n quod nullam a me volo epistulam ad te absque argumento ac sententia pervenire.\n et primum tibi, ut aequum est civi amanti patriam, quae sint in re publica\n exponam; deinde quoniam tibi amore nos proximi sumus, scribemus etiam de nobis ea quae\n scire te non nolle arbitramur. \n \n ",
                "1":"\n \n atque in re publica nunc quidem maxime Gallici belli versatur\n metus. nam \n Haedui fratres nostri pugnam nuper malam pugnarunt et \n Helvetii\n sine dubio sunt in armis excursionesque in provinciam faciunt. senatus \n decrevit ut consules duas Gallias sortirentur, dilectus haberetur,\n vacationes ne valerent, legati cum auctoritate mitterentur qui adirent\n Galliae civitates darentque operam ne eae se cum Helvetiis\n coniungerent. legati sunt Q. Metellus\n Creticus et L. Flaccus et, τὸ , Lentulus\n Clodiani\n filius. \n \n ",
                "2":"\n \n atque hoc loco illud non queo praeterire, quod cum de consularibus mea prima\n sors exisset, una voce senatus frequens retinendum me in urbe censuit. hoc \n idem post me Pompeio accidit, ut nos duo quasi pignora rei publicae\n retineri videremur. quid enim ego aliorum in me ἐπιφωνήματα exspectem cum haec domi nascantur? \n \n ",
                "3":"\n urbanae autem res sic se habent. agraria \n lex a Flavio tribuno pl. vehementer agitabatur auctore\n Pompeio; quae nihil populare habebat praeter auctorem. ex hac\n ego lege secunda contionis voluntate omnia illa tollebam quae ad privatorum incommodum\n pertinebant, liberabam agrum eum qui P. Mucio, L.\n Calpurnio consulibus publicus fuisset, Sullanorum hominum\n possessiones confirmabam, Volaterranos et Arretinos, quorum\n agrum Sulla publicarat neque diviserat, in sua possessione retinebam; unam\n rationem non reiciebam, ut ager hac adventicia pecunia emeretur, quae ex novis\n vectigalibus per quinquennium reciperetur. huic toti rationi agrariae senatus\n adversabatur suspicans Pompeio novam quandam potentiam quaeri;\n Pompeius vero ad voluntatem perferendae legis incubuerat. ego \n autem magna cum agrariorum gratia confirmabam omnium privatorum possessiones; is enim\n est noster exercitus hominum, ut tute scis, locupletium; populo autem et\n Pompeio (nam id quoque volebam) satis faciebam emptione, qua constituta\n diligenter et sentinam urbis exhauriri et Italiae solitudinem frequentari\n posse arbitrabar. sed haec tota res interpellata bello refrixerat.\n Metellus est consul sane bonus et nos admodum diligit; ille alter nihil\n ita est ut plane quid emerit nesciat. \n \n ",
                "4":"\n \n haec sunt in re publica, nisi etiam illud ad rem publicam putas pertinere,\n Herennium quendam tribunum pl., tribulem tuum sane hominem nequam atque\n egentem, saepe iam de P. Clodio ad plebem traducendo agere\n coepisse. huic frequenter interceditur. haec sunt, ut opinor, in\n re publica. \n \n ",
                "5":"\n \n ego autem, ut semel Nonarum illarum Decembrium iunctam invidia\n ac multorum inimicitiis eximiam quandam atque immortalem gloriam consecutus sum, non\n destiti eadem animi magnitudine in re publica versari et illam institutam ac susceptam\n dignitatem tueri, sed postea quam primum Clodi absolutione levitatem\n infirmitatemque iudiciorum perspexi, deinde vidi nostros publicanos facile a senatu\n diiungi, quamquam a me ipso non divellerentur, tum autem beatos homines, hos piscinarios\n dico amicos tuos, non obscure nobis invidere, putavi mihi maiores quasdam opes et\n firmiora praesidia esse quaerenda. \n \n ",
                "6":"\n \n itaque primum, eum qui nimium diu de rebus nostris tacuerat,\n Pompeium adduxi in eam voluntatem ut in senatu non semel sed saepe\n multisque verbis huius mihi salutem imperi atque orbis terrarum adiudicarit; quod non\n tam interfuit mea (neque enim illae res aut ita sunt obscurae ut testimonium, aut ita\n dubiae ut laudationem desiderent) quam rei publicae, quod erant quidam improbi qui\n contentionem fore aliquam mihi cum Pompeio ex rerum illarum dissensione\n arbitrarentur. cum hoc ego me tanta familiaritate coniunxi ut uterque nostrum\n in sua ratione munitior et in re publica firmior hac coniunctione esse possit.\n \n \n ",
                "7":"\n \n odia autem illa libidinosae et delicatae iuventutis quae erant in me incitata\n sic mitigata sunt comitate quadam mea me unum ut omnes illi colant; nihil iam denique a\n me asperum in quemquam fit nec tamen quicquam populare ac dissolutum, sed ita temperata\n tota ratio est ut rei publicae constantiam praestem, privatis meis rebus propter\n infirmitatem bonorum, iniquitatem malevolorum, odium in me improborum adhibeam quandam\n cautionem et diligentiam atque ita, tametsi his novis amicitiis implicati sumus, ut\n crebro mihi vafer ille Siculus insusurret Epicharmus\n cantilenam illam suam; νᾶφε καὶ μέμνασ' ἀπιστεῖν: ἄρθρα ταῦτα τᾶν φρενῶν \n \n ac nostrae quidem rationis ac vitae quasi quandam formam, ut opinor, vides.\n \n \n ",
                "8":"\n \n de tuo autem negotio saepe ad me scribis. cui mederi nunc non\n possumus; est enim illud senatus consultum summa pedariorum voluntate nullius nostrum\n auctoritate factum. nam quod me esse ad scribendum vides, ex ipso senatus\n consulto intellegere potes aliam rem tum relatam, hoc autem de populis liberis sine\n causa additum. et ita factum est a P. Servilio filio qui\n in postremis sententiam dixit, sed immutari hoc tempore non potest. itaque \n conventus qui initio celebrabantur iam diu fieri desierunt. tu si tuis\n blanditiis tamen a Sicyoniis nummulorum aliquid expresseris, velim me\n facias certiorem. \n \n ",
                "9":"\n \n commentarium consulatus mei Graece compositum misi ad te.\n in quo si quid erit quod homini Attico minus\n Graecum eruditumque videatur, non dicam quod tibi, ut opinor,\n Panhormi\n Lucullus de suis historiis dixerat, se quo facilius illas probaret\n Romani hominis esse idcirco barbara quaedam et σόλοικα dispersisse; apud me si quid erit eius modi, me imprudente erit et\n invito. Latinum si perfecero, ad te mittam. tertium poema\n exspectato, ne quod genus a me ipso laudis meae praetermittatur. hic tu cave\n dicas: τίσ πατέρ' αἰνήσει; \n si est enim apud homines quicquam quod potius sit, laudetur, nos\n vituperemur qui non potius alia laudemus; quamquam non ἐγκωμιαστικὰ sunt haec sed ἱστορικὰ \n quae scribimus. \n \n ",
                "10":"\n \n Quintus frater purgat se mihi per litteras et adfirmat nihil a se cuiquam\n de te secus esse dictum. verum haec nobis coram summa cura et diligentia sunt\n agenda; tu modo nos revise aliquando. Cossinius hic, cui dedi litteras,\n valde mihi bonus homo et non levis et amans tui visus est et talis qualem esse eum tuae\n mihi litterae nuntiarant. Idibus\n Martiis. \n "
            },
            "19":{
                "0":"\n \n cum \n e \n Pompeiano me Romam recepissem a. d. iiii Idus\n Maias , Cincius noster eam mihi abs te epistulam reddidit quam tu\n Idibus Febr. dederas. ei nunc epistulae litteris his\n respondebo. ac primum tibi perspectum esse iudicium de te meum laetor, deinde\n te in iis rebus quae mihi asperius a nobis atque nostris et iniucundius actae videbantur\n moderatissimum fuisse vehementissime gaudeo idque neque amoris mediocris et ingeni summi\n ac sapientiae iudico. qua de re cum ad me ita suaviter, diligenter,\n officiose, humaniter scripseris ut non modo te hortari amplius non debeam sed ne\n exspectare quidem abs te aut ab ullo homine tantum facilitatis ac mansuetudinis\n potuerim, nihil duco esse commodius quam de his rebus nihil iam amplius scribere.\n cum erimus congressi, tum si quid res feret coram inter nos conferemus.\n \n \n ",
                "1":"\n \n quod ad me de re publica scribis, disputas tu quidem et amanter et prudenter,\n et a meis consiliis ratio tua non abhorret; nam neque de statu nobis nostrae dignitatis\n est recedendum neque sine nostris copiis intra alterius praesidia veniendum, et is\n de quo scribis nihil habet amplum, nihil excelsum, nihil non summissum atque populare.\n verum tamen fuit ratio mihi fortasse ad tranquillitatem meorum temporum non\n inutilis, sed me hercule rei publicae multo etiam utilior quam mihi civium improborum\n impetus in me reprimi, cum hominis amplissima fortuna, auctoritate, gratia fluctuantem\n sententiam confirmassem et a spe malorum ad mearum rerum laudem convertissem.\n quod si cum aliqua levitate mihi faciendum fuisset, nullam rem tanti\n existimassem; sed tamen a me ita sunt acta omnia non ut ego illi adsentiens levior sed\n ut ille me probans gravior videretur. \n ",
                "2":"\n \n reliqua sic a me aguntur et agentur ut non committamus ut ea quae gessimus\n fortuito gessisse videamur. meos bonos viros, illos quos significas, et eam\n quam mihi dicis obtigisse Σπάρταν non modo numquam\n deseram sed etiam, si ego ab illa deserar, tamen in mea pristina sententia permanebo.\n illud tamen velim existimes, me hanc viam optimatem post\n Catuli mortem nec praesidio ullo nec comitatu tenere. nam ut\n ait Rhinton, ut opinor, οἱ μὲν παρ' οὐδέν εἰσι, τοῖσ δ' οὐδὲν μέλει. \n \n mihi vero ut invideant piscinarii nostri aut scribam ad te alias aut in\n congressum nostrum reservabo. a curia autem nulla me res divellet, vel quod ita rectum\n est vel quod rebus meis maxime consentaneum vel quod a senatu quanti fiam minime me\n paenitet. \n \n ",
                "3":"\n \n de \n Sicyoniis, ut ad te scripsi antea, non multum spei est in senatu; nemo est\n enim idem qui queratur. qua re si id exspectas, longum est; alias via, si qua\n potes, pugna. cum est actum, neque animadversum est ad quos pertineret et\n raptim in eam sententiam pedarii cucurrerunt. inducendi senatus consulti\n maturitas nondum est, quod neque sunt qui querantur et multi partim malevolentia, partim\n opinione aequitatis delectantur. \n ",
                "4":"\n \n Metellus tuus est egregius consul; unum reprehendo quod otium nuntiari e\n Gallia non magno opere gaudet. cupit , credo, triumphare.\n hoc vellem mediocrius; cetera egregia. Auli filius vero ita se\n gerit ut eius consulatus non consulatus sit sed Magni nostri ὑπώπιον . \n \n ",
                "5":"\n \n de meis scriptis misi ad te Graece perfectum consulatum meum.\n eum librum L. Cossinio dedi. puto te\n Latinis meis delectari, huic autem Graeco\n Graecum invidere. alii si scripserint, mittemus ad te; sed mihi\n crede, simul atque hoc nostrum legerunt, nescio quo pacto retardantur. \n \n ",
                "6":"\n \n nunc ut ad rem meam redeam, L. Papirius\n Paetus, vir bonus amatorque noster, mihi libros eos quos Ser.\n Claudius reliquit donavit. cum mihi per legem\n Cinciam licere capere Cincius amicus tuus diceret, libenter\n dixi me accepturum si attulisset. nunc si me amas, si te a me amari scis,\n enitere per amicos, clientis, hospites, libertos denique ac servos tuos ut scida ne qua\n depereat; nam et Graecis iis libris quos suspicor, et Latinis\n quos scio illum reliquisse, mihi vehementer opus est. ego autem cotidie magis\n quod mihi de forensi labore temporis datur in iis studiis conquiesco. per \n mihi, per inquam gratum feceris si in hoc tam diligens fueris quam soles in iis rebus\n quas me valde velle arbitraris, ipsiusque Paeti tibi negotia commendo, de\n quibus tibi ille agit maximas gratias, et ut iam invisas nos non solum rogo sed etiam\n suadeo. \n "
            }
        },
        "1":{
            "0":{
                "0":"\n Kal. Iuniis eunti mihi Antium et gladiatores M.\n Metelli cupide relinquenti venit obviam tuus puer. is mihi\n litteras abs te et commentarium consulatus mei Graece scriptum reddidit.\n in quo laetatus sum me aliquanto ante de isdem rebus Graece\n item scriptum librum L. Cossinio ad te perferendum dedisse; nam si\n ego tuum ante legissem, furatum me abs te esse diceres. quamquam tua illa\n (legi enim libenter) horridula mihi atque incompta visa sunt, sed tamen erant ornata hoc\n ipso quod ornamenta neglexerant et, ut mulieres, ideo bene olere quia nihil olebant\n videbantur. meus autem liber totum Isocrati myrothecium atque\n omnis eius discipulorum arculas ac non nihil etiam Aristotelia pigmenta\n consumpsit. quem tu Corcyrae, ut mihi aliis litteris significas,\n strictim attigisti, post autem, ut arbitror, a Cossinio accepisti.\n quem tibi ego non essem ausus mittere nisi eum lente ac fastidiose\n probavissem. \n \n ",
                "1":"\n \n quamquam ad me rescripsit iam Rhodo\n Posidonius se, nostrum illud ὑπόμνημα \n cum legeret, quod ego ad eum ut ornatius de isdem rebus scriberet\n miseram, non modo non excitatum esse ad scribendum sed etiam plane deterritum.\n quid quaeris? conturbavi Graecam nationem. ita \n vulgo qui instabant ut darem sibi quod ornarent iam exhibere mihi molestiam\n destiterunt. tu , si tibi placuerit liber, curabis ut et Athenis\n sit et in ceteris oppidis Graeciae; videtur enim posse aliquid nostris\n rebus lucis adferre. \n \n ",
                "2":"\n \n oratiunculas autem et quas postulas et pluris etiam mittam, quoniam quidem ea\n quae nos scribimus adulescentulorum studiis excitati te etiam delectant. fuit \n enim mihi commodum, quod in eis orationibus quae Philippicae nominantur\n enituerat civis ille tuus Demosthenes, et quod se ab hoc refractariolo\n iudiciali dicendi genere abiunxerat ut σεμνότερόσ τισ \n et πολιτικώτεροσ videretur, curare ut meae quoque\n essent orationes quae consulares nominarentur. quarum una est in senatu Kal.\n Ianuariis, altera ad populum de lege agraria, tertia de\n Othone, quarta pro Rabirio, quinta de proscriptorum filiis,\n sexta cum provinciam in contione deposui, septima quom Catilinam emisi,\n octava quam habui ad populum postridie quam Catilina profugit, nona in\n contione quo die Allobroges indicarunt, decima in senatu Nonis\n Decembribus. sunt praeterea duae breves, quasi ἀποσπασμάτια legis agrariae. hoc totum σῶμα curabo ut habeas; et quoniam te cum scripta tum res meae\n delectant, isdem ex libris perspicies et quae gesserim et quae dixerim; aut ne\n poposcisses; ego enim tibi me non offerebam. \n \n ",
                "3":"\n \n quod quaeris quid sit quo te arcessam, ac simul impeditum te negotiis esse\n significas neque recusas quin, non modo si opus sit sed etiam si velim, accurras, nihil\n sane est necesse, verum tamen videbare mihi tempora peregrinationis commodius posse\n discribere. nimis abes diu, praesertim cum sis in propinquis locis, neque nos\n te fruimur et tu nobis cares. ac nunc quidem otium est, sed, si paulo plus\n furor Pulchelli progredi posset, valde ego te istim excitarem.\n verum praeclare Metellus impedit et impediet. quid \n quaeris? est consul φιλόπατρισ et, ut semper iudicavi,\n natura bonus. \n ",
                "4":"\n \n ille autem non simulat sed plane tribunus pl. fieri cupit. qua \n de re quom in senatu ageretur, fregi hominem et inconstantiam\n eius reprehendi qui Romae tribunatum pl. peteret cum in\n Sicilia hereditatem se petere dictitasset, neque magno opere dixi esse\n nobis laborandum, quod nihilo magis ei liciturum esset plebeio rem publicam perdere quam\n similibus eius me consule patriciis esset licitum. iam cum se ille septimo\n die venisse a freto neque sibi obviam quemquam prodire potuisse et noctu se introisse\n dixisset in eoque se in contione iactasset, nihil ei novi dixi accidisse.\n \n ex \n Sicilia septimo die Romam; ante tribus horis\n Roma\n Interamnam. noctu introisti; idem ante. non est itum obviam;\n ne tum quidem quom iri maxime debuit. \n quid quaeris? hominem petulantem modestum reddo non solum perpetua gravitate\n orationis sed etiam hoc genere dictorum. itaque iam familiariter cum ipso\n cavillor ac iocor; quin etiam cum candidatum deduceremus, quaerit ex me num consuessem\n Siculis locum gladiatoribus dare. negavi . \n at \n ego inquit novus patronus instituam; sed soror, quae tantum habeat\n consularis loci, unum mihi solum pedem dat \n \n noli , inquam de uno pede sororis queri; licet etiam\n alterum tollas. \n non consulare inquies dictum. fateor ; sed ego illam odi male\n consularem. \n ea est enim seditiosa, ea cum viro bellum gerit \n neque solum cum \n Metello sed etiam cum Fabio, quod eos †esse in hoc\n esse† moleste fert. \n \n ",
                "5":"\n \n quod de agraria lege quaeris, sane iam videtur refrixisse. quod me\n quodam modo molli bracchio de Pompei familiaritate obiurgas, nolim ita\n existimes, me mei praesidi causa cum illo coniunctum esse, sed ita res erat instituta\n ut, si inter nos esset aliqua forte dissensio, maximas in re publica discordias versari\n esset necesse. quod a me ita praecautum atque provisum est non ut ego de\n optima illa mea ratione decederem sed ut ille esset melior et aliquid de populari\n levitate deponeret. quem de meis rebus, in quas eum multi incitarant, multo\n scito gloriosius quam de suis praedicare; sibi enim bene gestae, mihi conservatae rei\n publicae dat testimonium. hoc facere illum mihi quam prosit nescio; rei\n publicae certe prodest. quid ? si etiam Caesarem cuius nunc venti\n valde sunt secundi reddo meliorem, num tantum obsum rei publicae? \n \n ",
                "6":"\n \n quin etiam si mihi nemo invideret, si omnes, ut erat aequum, faverent, tamen\n non minus esset probanda medicina quae sanaret vitiosas partis rei publicae quam quae\n exsecaret. nunc vero, quom equitatus ille quem ego in clivo\n Capitolino te signifero ac principe conlocaram senatum deseruerit, nostri\n autem principes digito se caelum putent attingere si mulli barbati in piscinis sint qui\n ad manum accedant, alia autem neglegant, nonne tibi satis prodesse videor si perficio ut\n nolint obesse qui possunt? \n \n ",
                "7":"\n \n nam \n Catonem nostrum non tu amas plus quam ego; sed tamen ille optimo animo\n utens et summa fide nocet interdum rei publicae; dicit enim tamquam in\n Platonis\n πολιτείᾳ , non tamquam in Romuli faece\n sententiam. quid verius quam in iudicium venire qui ob rem iudicandam\n pecuniam acceperit? censuit hoc \n Cato, adsensit senatus; equites curiae bellum, non mihi; nam ego dissensi.\n quid impudentius publicanis renuntiantibus? fuit tamen retinendi ordinis\n causa facienda iactura. restitit et pervicit Cato.\n itaque nunc consule in carcere incluso, saepe item seditione commota,\n aspiravit nemo eorum quorum ego concursu itemque ii consules qui post me fuerunt rem\n publicam defendere solebant. \n quid ergo? istos inquies\n mercede conductos habebimus? \n quid faciemus, si aliter non possumus? an libertinis atque etiam servis\n serviamus? sed , ut tu ais, ἅλισ σπουδῆσ .\n \n \n ",
                "8":"\n \n Favonius meam tribum tulit honestius quam suam, Luccei\n perdidit. accusavit \n Nasicam inhoneste ac modeste tamen; dixit ita ut Rhodi\n videretur molis potius quam Moloni operam dedisse. mihi quod\n defendissem leviter suscensuit. nunc tamen petit iterum rei publicae causa.\n Lucceius quid agat scribam ad te cum Caesarem videro, qui\n aderit biduo. \n \n ",
                "9":"\n \n quod \n Sicyonii te laedunt, Catoni et eius aemulatori attribuis\n Servilio. quid ? ea plaga nonne ad multos bonos viros pertinet?\n sed si ita placuit, laudemus, deinde in dissensionibus soli relinquamur?\n \n \n ",
                "10":"\n \n Amalthea mea te exspectat et indiget tui. Tusculanum et\n Pompeianum valde me delectant, nisi quod me, illum ipsum vindicem aeris\n alieni, aere non Corinthio sed hoc circumforaneo obruerunt. in \n Gallia speramus esse otium. Prognostica mea cum oratiunculis\n prope diem exspecta et tamen quid cogites de adventu tuo scribe ad nos. nam \n mihi Pomponia nuntiari iussit te mense Quintili\n Romae fore. id a tuis litteris quas ad me de censu tuo miseras\n discrepabat. \n \n ",
                "11":"\n \n Paetus, ut antea ad te scripsi, omnis libros quos frater suus reliquisset\n mihi donavit. hoc illius munus in tua diligentia positum est. si \n me amas, cura ut conserventur et ad me perferantur; hoc mihi nihil potest esse gratius.\n et cum Graecos tum vero diligenter Latinos ut\n conserves velim. tuum esse hoc munusculum putabo. ad \n Octavium dedi litteras; cum ipso nihil eram locutus; neque enim ista tua\n negotia provincialia esse putabam neque te in tocullionibus habebam. sed \n scripsi, ut debui, diligenter. \n "
            },
            "1":{
                "0":"\n \n cura , amabo te, Ciceronem nostrum. ei nos θεῖοι videmur. \n ",
                "1":"\n \n Πελληναίων in manibus tenebam et hercule magnum acervum\n Dicaearchi mihi ante pedes exstruxeram. o magnum hominem et unde multo\n plura didiceris quam de Procilio! Κορινθίων et Ἀθηναίων puto me\n Romae habere. mihi †credes lege hec\n doceo† mirabilis vir est. Ἡρώδησ , si homo\n esset, eum potius legeret quam unam litteram scriberet. qui me epistula\n petivit, ad te, ut video, comminus accessit. coniurasse mallem quam\n restitisse coniurationi, si illum mihi audiendum putassem. \n \n ",
                "2":"\n \n de \n lolio sanus non es; de vino laudo. \n sed heus tu, ecquid vides Kalendas venire,\n Antonium non venire? iudices cogi? nam ita ad me mittunt,\n Nigidium minari in contione se iudicem qui non adfuerit compellaturum.\n velim tamen si quid est de Antoni adventu quod audieris\n scribas ad me et, quoniam huc non venis, cenes apud nos utique pridie Kal. \n cave aliter facias. cura ut valeas. \n \n "
            },
            "2":{
                "0":"\n \n primum , ut opinor, εὐαγγέλια .\n Valerius absolutus est Hortensio defendente. id \n iudicium Auli filio condonatum putabatur; et Epicratem suspicor, ut\n scribis, lascivum fuisse. etenim mihi caligae eius et fasciae cretatae non\n placebant. quid sit sciemus cum veneris. \n \n ",
                "1":"\n \n fenestrarum angustias quod reprehendis, scito te Κύρου παιδείαν reprehendere. nam cum ego idem istuc dicerem,\n Cyrus aiebat viridariorum διαφάσεισ \n latis luminibus non tam esse suavis; etenim ἔστω ὄψισ μὲν ἡ α , to\\ de\\ o(rw/menon β , γ , a)kti=nes de\\ δ kai\\ ε . \n vides enim cetera. nam si κατ' εἰδώλων videremus, valde laborarent εἴδωλα in angustiis. nunc fit lepide illa ἔκχυσισ radiorum. cetera si reprehenderis, non\n feres tacitum, nisi si quid erit eius modi quod sine sumptu corrigi possit. \n \n ",
                "2":"\n \n venio nunc ad mensem Ianuarium et ad ὑπόστασιν nostram ac πολιτείαν , in qua\n Σωκρατικῶσ εἰσ ἑκάτερον sed tamen ad extremum, ut\n illi solebant, τὴν ἀρέσκουσαν . est res\n sane magni consili; nam aut fortiter resistendum est legi agrariae, in quo est quaedam\n dimicatio sed plena laudis, aut quiescendum, quod est non dissimile atque ire in\n Solonium aut Antium, aut etiam adiuvandum, quod a me aiunt\n Caesarem sic exspectare ut non dubitet. nam fuit apud me\n Cornelius, hunc dico Balbum, Caesaris\n familiarem. is adfirmabat illum omnibus in rebus meo et Pompei\n consilio usurum daturumque operam ut cum Pompeio\n Crassum coniungeret. \n \n ",
                "3":"\n \n hic sunt haec, coniunctio mihi summa cum Pompeio, si placet,\n etiam cum Caesare, reditus in gratiam cum inimicis, pax cum multitudine,\n senectutis otium. sed me κατακλεὶσ mea illa\n commovet quae est in libro tertio: \n \n interea cursus, quos prima a parte iuventae \n \n quosque adeo consul virtute animoque petisti, \n \n hos retine atque auge famam laudesque bonorum. \n \n haec mihi cum in eo libro in quo multa sunt scripta ἀριστοκρατικῶσ Calliope ipsa praescripserit, non opinor esse dubitandum\n quin semper nobis videatur εἷσ οἰωνὸσ ἄριστοσ ἀμύνεσθαι περὶ πάτρης. \n \n sed haec ambulationibus Compitaliciis reservemus. tu \n pridie Compitalia memento. balineum calfieri iubebo. et \n Pomponiam\n Terentia rogat; matrem adiungemus. Θεοφράστου περὶ adfer mihi de libris Quinti fratris. \n "
            },
            "3":{
                "0":"\n \n fecisti mihi pergratum quod Serapionis librum ad me misisti; ex\n quo quidem ego, quod inter nos liceat dicere, millesimam partem vix intellego.\n pro eo tibi praesentem pecuniam solvi imperavi, ne tu expensum muneribus\n ferres. at quoniam nummorum mentio facta est, amabo te, cura ut cum\n Titinio quoquo modo poteris transigas. si in eo quod\n ostenderat non stat, mihi maxime placet ea quae male empta sunt reddi, si voluntate\n Pomponiae fieri poterit; si ne id quidem, nummi potius reddantur quam\n ullus sit scrupulus. valde hoc velim ante quam proficiscare amanter, ut\n soles, diligenterque conficias. \n \n ",
                "1":"\n Clodius ergo, ut ais, ad\n Tigranem! velim †Sirpiae† condicione;\n sed facile patior. accommodatius enim nobis est ad liberam legationem tempus\n illud, cum et Quintus noster iam, ut speramus, in otio consederit et iste\n sacerdos Bonae Deae cuius modi futurus sit scierimus. interea \n quidem cum Musis nos delectabimus animo aequo, immo vero etiam\n gaudenti ac libenti, neque mihi umquam veniet in mentem Crasso invidere\n neque paenitere quod a me ipse non desciverim. \n \n ",
                "2":"\n \n de geographia dabo operam ut tibi satis faciam; sed nihil certi polliceor.\n magnum opus est, sed tamen, ut iubes, curabo ut huius peregrinationis\n aliquod tibi opus exstet. \n \n ",
                "3":"\n \n tu quicquid indagaris de re publica et maxime quos consules futuros putes\n facito ut sciam. tametsi nimis sum curiosus; statui enim nihil iam de re\n publica cogitare. \n ",
                "4":"\n Terentiae saltum\n perspeximus. quid quaeris? praeter quercum Dodonaeam nihil\n desideramus quo minus Epirum ipsam possidere videamur. \n \n ",
                "5":"\n \n nos circiter Kal. aut in Formiano erimus aut in\n Pompeiano. tu , si in Formiano non erimus, si nos\n amas, in Pompeianum venito. id et nobis erit periucundum et tibi\n non sane devium. \n \n ",
                "6":"\n \n de muro imperavi Philotimo ne impediret quo minus id fieret quod\n tibi videretur. tu censeo tamen adhibeas Vettium. his \n temporibus tam dubia vita optimi cuiusque magni aestimo unius aestatis fructum\n palaestrae Palatinae, sed ita tamen ut nihil minus velim quam\n Pomponiam et puerum versari in timore ruinae. \n "
            },
            "4":{
                "0":"\n \n cupio equidem et iam pridem cupio Alexandream reliquamque\n Aegyptum visere et simul ab hac hominum satietate nostri discedere et cum\n aliquo desiderio reverti; sed hoc tempore et his mittentibus αἰδέομαι Τρῶασ καὶ Τρῳάδασ ἑλκεσιπέπλους. \n \n quid enim nostri optimates, si qui reliqui sunt, loquentur? an me aliquo\n praemio de sententia esse deductum? \n Πουλυδάμασ μοι πρῶτοσ ἐλεγχείην ἀναθήσει ,\n Cato ille noster qui mihi unus est pro centum milibus. quid \n vero historiae de nobis ad annos DC praedicabunt? quas quidem ego multo magis\n vereor quam eorum hominum qui hodie vivunt rumusculos. sed , opinor,\n excipiamus et exspectemus. si enim deferetur, erit quaedam nostra potestas et\n tum deliberabimus. etiam hercule est in non accipiendo non nulla gloria.\n qua re si quid Θεοφάνησ tecum forte\n contulerit ne omnino repudiaris. \n \n ",
                "1":"\n \n \n de istis rebus exspecto tuas litteras, quid Arrius narret, quo\n animo se destitutum ferat, et qui consules parentur, utrum, ut populi sermo,\n Pompeius et Crassus an, ut mihi scribitur, cum\n Gabinio\n Servius\n Sulpicius, et num quae novae leges et num quid novi omnino, et quoniam\n Nepos proficiscitur, cuinam auguratus deferatur; quo quidem uno ego ab\n istis capi possum. vide levitatem meam. sed quid ego haec quae\n cupio deponere et toto animo atque omni cura φιλοσοφεῖν ? sic inquam in animo est; vellem ab initio, nunc vero,\n quoniam quae putavi esse praeclara expertus sum quam essent inania, cum omnibus\n Musis rationem habere cogito. \n \n ",
                "2":"\n \n tu tamen de Curtio ad me rescribe certius, et nunc quis in eius\n locum paretur, et quid de P. Clodio fiat, et omnia, quem ad modum\n polliceris, ἐπὶ σχολῆσ scribe, et quo die\n Roma te exiturum putes velim ad me scribas, ut certiorem te faciam quibus\n in locis futurus sim, epistulamque statim des de iis rebus de quibus ad te scripsi.\n valde enim exspecto tuas litteras. \n \n "
            },
            "5":{
                "0":"\n \n quod tibi superioribus litteris promiseram, fore ut opus exstaret huius\n peregrinationis, nihil iam magno opere confirmo; sic enim sum complexus otium ut ab eo\n divelli non queam. itaque aut libris me delecto, quorum habeo\n Anti festivam copiam, aut fluctus numero (nam ad lacertas captandas\n tempestates non sunt idoneae); a scribendo prorsus abhorret animus. etenim \n γεωγραφικὰ quae constitueram magnum opus est.\n ita valde Eratosthenes, quem mihi proposueram, a\n Serapione et ab Hipparcho reprehenditur. quid \n censes si Tyrannio accesserit? et hercule sunt res difficiles ad\n explicandum et ὁμοειδεῖσ nec tam possunt ἀνθηρογραφεῖσθαι quam videbantur et, quod caput est, mihi\n quaevis satis iusta causa cessandi est qui etiam dubitem an hic Anti\n considam et hoc tempus omne consumam, ubi quidem ego mallem duumvirum quam\n Romae fuisse. \n \n ",
                "1":"\n \n tu vero sapientior Buthroti domum parasti. sed , mihi\n crede, proxima est illi municipio haec Antiatium civitas. esse \n locum tam prope Romam ubi multi sint qui Vatinium numquam\n viderint, ubi nemo sit praeter me qui quemquam ex viginti viris vivum et salvum velit,\n ubi me interpellet nemo, diligant omnes! hic , hic nimirum πολιτευτέον ; nam istic non solum non licet sed etiam taedet.\n itaque \n ἀνέκδοτα quae tibi uni legamus Theopompio genere aut\n etiam asperiore multo pangentur. neque aliud iam quicquam πολιτεύομαι nisi odisse improbos et id ipsum nullo cum\n stomacho sed potius cum aliqua scribendi voluptate. \n sed ut ad rem, scripsi ad quaestores urbanos de Quinti\n fratris negotio. vide quid narrent, ecquae spes sit denari an cistophoro\n Pompeiano iaceamus. praeterea de muro statue quid\n faciendum sit. aliud quid? etiam . quando te proficisci\n istinc putes fac ut sciam. \n "
            },
            "6":{
                "0":"\n \n de geographia etiam atque etiam deliberabimus. orationes autem a\n me duas postulas; quarum alteram non libebat mihi scribere †qui\n absciram†, alteram, ne laudarem eum quem non amabam. sed id quoque\n videbimus. denique aliquid exstabit, ne tibi plane cessasse videamur.\n \n \n ",
                "1":"\n \n \n de \n Publio quae ad me scribis sane mihi iucunda sunt, eaque etiam velim omnibus\n vestigiis indagata ad me adferas cum venies, et interea scribas si quid intelleges aut\n suspicabere, et maxime de legatione quid sit acturus. equidem ante quam tuas\n legi litteras, †in† hominem ire cupiebam, non me hercule ut\n differrem cum eo vadimonium (nam mira sum alacritate ad litigandum), sed videbatur mihi,\n si quid esset in eo populare quod plebeius factus esset, id amissurus.\n \n quid enim? ad plebem transisti ut Tigranem ires\n salutatum? narra mihi, reges Armenii patricios resalutare non\n solent? \n quid quaeris? acueram me ad exagitandam hanc eius\n legationem. quam si ille contemnit, et si, ut scribis, bilem id commovet et\n latoribus et auspicibus legis curiatae, spectaculum egregium. \n hercule verum ut loquamur, subcontumeliose tractatur noster\n Publius, primum qui, cum domi Caesaris quondam unus vir\n fuerit, nunc ne in viginti quidem esse potuerit; deinde alia legatio dicta erat, alia\n data est. illa opima ad exigendas pecunias Druso, ut opinor,\n Pisaurensi an epuloni Vatinio reservatur; haec ieiuna\n tabellari legatio datur ei cuius tribunatus ad istorum tempora reservatur.\n incende hominem, amabo te, quod potes. una spes est salutis istorum inter\n istos dissensio; cuius ego quaedam initia sensi ex Curione. iam \n vero Arrius consulatum sibi ereptum fremit; Megabocchus et\n haec sanguinaria iuventus inimicissima est. accedat vero, accedat etiam ista\n rixa auguratus. spero me praeclaras de istis rebus epistulas ad te saepe\n missurum. \n \n ",
                "2":"\n \n sed illud quid sit scire cupio, quod iacis obscure iam etiam ex ipsis quinque\n viris loqui quosdam. quidnam id est? si est enim aliquid, plus est\n boni quam putaram. atque haec sic velim existimes non me abs te κατὰ τὸ πρακτικὸν quaerere, quod gestiat animus aliquid\n agere in re publica. iam pridem gubernare me taedebat, etiam cum licebat;\n nunc vero cum cogar exire de navi non abiectis sed ereptis gubernaculis, cupio istorum\n naufragia ex terra intueri, cupio, ut ait tuus amicus Sophocles, κἂν ὑπὸ στέγῃ \n πυκνῆσ ἀκούειν ψακάδοσ εὑδούσῃ φρενί. \n \n \n \n ",
                "3":"\n \n de muro quid opus sit videbis. Castricianum mendum nos\n corrigemus, et tamen ad me Quintus HS cciↃↃ\n IↃↃ scripserat, †non ad sororem tuam HS xxx .\n a.† Terentia tibi salutem dicit. Cicero tibi mandat\n ut Aristodemo idem de se respondeas quod de fratre suo, sororis tuae filio,\n respondisti. de \n Ἀμαλθείᾳ quod me admones non neglegemus.\n cura ut valeas. \n \n "
            },
            "7":{
                "0":"\n \n epistulam cum a te avide exspectarem ad vesperum, ut soleo, ecce tibi nuntius\n pueros venisse Roma! voco , quaero ecquid litterarum.\n negant . \n quid ais? inquam nihilne a\n Pomponio? \n perterriti voce et vultu confessi sunt se accepisse sed excidisse in via.\n quid quaeris? permoleste tuli; nulla enim abs te per hos dies epistula\n inanis aliqua re utili et suavi venerat. nunc si quid in ea epistula quam\n ante diem xvi Kal. Maias dedisti fuit historia dignum, scribe\n quam primum, ne ignoremus; sin nihil praeter iocationem, redde id ipsum. \n et scito Curionem adulescentem venisse ad\n me salutatum. valde eius sermo de Publio cum tuis litteris\n congruebat; ipse vero mirandum in modum reges odisse superbos. \n peraeque narrabat incensam esse iuventutem neque ferre haec posse.\n bene habemus nos, si in his spes est; opinor, aliud agamus. ego \n me do historiae; quamquam licet me Saufeium putes esse. nihil me\n est inertius. \n \n ",
                "1":"\n \n \n sed cognosce itinera nostra, ut statuas ubi\n nos visurus sis. in \n Formianum volumus venire Parilibus; inde, quoniam putas praetermittendum\n nobis esse hoc tempore cratera illum delicatum, Kal. Maiis de\n Formiano proficiscemur, ut Anti simus a. d. v\n Nonas\n Maias. ludi enim Anti futuri sunt a iiii ad pr.\n Nonas\n Maias. eos \n Tullia spectare vult. inde cogito in Tusculanum,\n deinde Arpinum, Romam ad Kal. Iunias.\n te aut in Formiano aut Anti aut in\n Tusculano cura ut videamus. epistulam superiorem restitue\n nobis et appinge aliquid novi. \n \n "
            },
            "8":{
                "0":"\n \n subito cum mihi dixisset Caecilius quaestor puerum se\n Romam mittere, haec scripsi raptim, ut tuos elicerem mirificos cum Publio dialogos, cum eos de quibus scribis,\n tum illum quem abdis et ais longum esse quae ad ea responderis perscribere; illum vero\n qui nondum habitus est, quem illa βοῶπισ , cum e\n Solonio redierit, ad te est relatura, sic velim putes, nihil hoc posse\n mihi esse iucundius. si vero quae de me pacta sunt ea non servantur, in caelo\n sum, ut sciat hic noster Hierosolymarius traductor ad plebem quam bonam\n meis putissimis orationibus gratiam rettulerit. quarum exspecta divinam\n παλινῳδίαν . etenim quantum coniectura\n auguramur, si erit nebulo iste cum his dynastis in gratia, non modo de cynico consulari\n sed ne de istis quidem piscinarum Tritonibus poterit se iactare. non enim\n poterimus ulla esse invidia spoliati opibus et illa senatoria potentia. sin \n autem ab iis dissentiet, erit absurdum in nos invehi. verum tamen invehatur.\n festive , mihi crede, et minore sonitu quam putaram, orbis hic in re publica\n est conversus citius omnino quam potuit; †id culpa Catonis, sed\n rursus improbitate istorum qui auspicia, qui Aeliam legem, qui\n Iuniam et Liciniam, qui Caeciliam et\n Didiam neglexerunt, qui omnia remedia rei publicae effuderunt, qui regna\n qui praedia tetrarchis, qui immanis pecunias paucis dederunt. \n \n ",
                "1":"\n \n video iam quo invidia transeat et ubi sit habitatura. nihil me\n existimaris neque usu neque a Theophrasto didicisse, nisi brevi tempore\n desiderari nostra illa tempora videris. etenim si fuit invidiosa\n senatus potentia, cum ea non ad populum sed ad tris homines immoderatos redacta sit,\n quid iam censes fore? proinde isti licet faciant quos volent consules,\n tribunos pl., denique etiam Vatini strumam sacerdoti διβάφῳ vestiant, videbis brevi tempore magnos non modo eos qui nihil\n titubarunt sed etiam illum ipsum qui peccavit Catonem. \n \n ",
                "2":"\n \n nam nos quidem, si per istum tuum a sodalem Publium licebit,\n σοφιστεύειν cogitamus, si ille †cogitat\n tantum†, dumtaxat nos defendere, et, quod est proprium artis huius, ἐπαγγέλλομαι \n ἄνδρ' ἀπαμύνεσθαι ὅτε τισ πρότεροσ χαλεπήνῃ \n \n patria propitia sit. habet a nobis, etiam si non plus quam debitum\n est, plus certe quam postulatum est. male vehi malo alio gubernante quam tam\n ingratis vectoribus bene gubernare. sed haec coram commodius. \n \n ",
                "3":"\n \n \n nunc audi quod quaeris. Antium me\n ex Formiano recipere cogito a. d. v Nonas\n Maias; Antio volo Nonis Maiis proficisci in\n Tusculanum. sed cum e Formiano rediero (ibi esse\n usque ad pr. K. Maias volo), faciam statim te certiorem.\n Terentia tibi salutem, καὶ Κικέρων ὁ μικρὸς ἀσπάζεται Τίτον τὸν Ἀθηναῖον . \n "
            },
            "9":{
                "0":"\n \n volo ames meam constantiam. ludos \n Anti spectare non placet; est enim ὑποσόλοικον , quom velim vitare omnium deliciarum suspicionem, repente\n ἀναφαίνεσθαι non solum delicate sed etiam inepte\n peregrinantem. qua re usque ad Nonas\n Maias te in Formiano exspectabo. nunc fac ut \n sciam quo die te visuri simus. ab \n Appi Foro hora quarta. dederam aliam paulo ante a Tribus\n Tabernis. \n "
            },
            "10":{
                "0":"\n \n narro tibi, plane relegatus mihi videor postea quam in Formiano\n sum. dies enim nullus erat, Anti cum essem, quo die non melius\n scirem Romae quid ageretur quam ii qui erant Romae.\n etenim litterae tuae non solum quid Romae sed etiam quid in re\n publica, neque solum quid fieret verum etiam quid futurum esset indicabant.\n nunc nisi si quid ex praetereunte viatore exceptum est, scire nihil\n possumus. qua re quamquam iam te ipsum exspecto, tamen isti puero quem ad me\n statim iussi recurrere da ponderosam aliquam epistulam plenam omnium non modo actorum\n sed etiam opinionum tuarum, ac diem quo Roma sis exiturus cura ut sciam.\n nos in Formiano esse volumus usque ad prid. Nonas\n Maias. eo si ante eam diem non veneris, Romae te\n fortasse videbo; nam Arpinum quid ego te invitem? τρηχεῖ', ἀλλ' ἀγαθὴ κουροτρόφος, οὔτ' ἄρ' ἔγωγε \n ἧσ γαίησ δύναμαι γλυκερώτερον ἄλλο ἰδέσθαι. \n \n haec igitur. cura ut valeas. \n "
            },
            "11":{
                "0":"\n \n negent illi Publium plebeium factum esse? hoc vero\n regnum est et ferri nullo pacto potest. emittat ad me Publius\n qui obsignent; iurabo Gnaeum nostrum, conlegam Balbi,\n Anti mihi narrasse se in auspicio fuisse. \n o suavis epistulas tuas uno tempore mihi datas duas!\n quibus \n εὐαγγέλια quae reddam nescio; deberi quidem plane\n fateor. sed vide συγκύρημα . \n \n ",
                "1":"\n \n emerseram commodum ex Antiati in Appiam ad\n Tris Tabernas ipsis Cerialibus, cum in me incurrit\n Roma veniens Curio meus. ibidem ilico puer abs te\n cum epistulis. ille ex me, nihilne audissem novi. ego negare. \n Publius\n inquit tribunatum pl. petit. \n \n quid ais? \n \n et inimicissimus quidem Caesaris, et ut omnia \n inquit ista rescindat. \n \n quid \n Caesar? inquam \n negat se quicquam de illius\n adoptione tulisse. \n deinde suum, Memmi, Metelli\n Nepotis exprompsit odium. complexus iuvenem dimisi properans ad\n epistulas. ubi sunt qui aiunt ζώσησ φωνῆσ ? quanto\n magis vidi ex tuis litteris quam ex illius sermone quid ageretur, de ruminatione\n cotidiana, de cogitatione Publi, de lituis βοώπιδοσ , de signifero Athenione, de litteris missis ad\n Gnaeum, de Theophanis\n Memmique sermone; quantam porro mihi exspectationem dedisti convivi istius\n ἀσελγοῦσ ! sum in curiositate ὀξύπεινοσ , sed tamen facile patior te id ad me συμπόσιον non scribere; praesentem audire malo. \n \n ",
                "2":"\n \n quod me ut scribam aliquid hortaris, crescit mihi quidem materies, ut dicis,\n sed tota res etiam nunc fluctuat, κατ' ὀπώρην τρύξ .\n quae si desederit, magis erunt liquata quae scribam. quae si\n statim a me ferre non potueris, primus habebis tamen et aliquamdiu solus. \n \n ",
                "3":"\n \n Dicaearchum recte amas; luculentus homo est et civis haud paulo melior quam\n isti nostri ἀδικαίαρχοι . litteras scripsi\n hora decima Cerialibus statim ut tuas legeram, sed eas eram daturus, ut\n putaram, postridie ei qui mihi primus obviam venisset. Terentia delectata\n est tuis litteris; impertit tibi multam salutem, καὶ Κικέρων ὁ . \n "
            },
            "12":{
                "0":"\n \n facinus indignum! epistulam αὐθωρεὶ tibi a\n Tribus Tabernis rescriptam ad tuas suavissimas epistulas neminem\n reddidisse! at scito eum fasciculum, quo illam conieceram, domum eo ipso die\n latum esse quo ego dederam et ad me in Formianum relatum esse.\n itaque tibi tuam epistulam iussi referri, ex qua intellegeres quam mihi tum\n illae gratae fuissent. \n \n ",
                "1":"\n \n Romae quod scribis sileri, ita putabam; at hercule in agris non siletur,\n nec iam ipsi agri regnum vestrum ferre possunt. si vero in hanc Τηλέπυλον veneris Λαιστρυγονίην , Formias dico, qui fremitus hominum! quam\n irati animi! quanto in odio noster amicus Magnus! cuius cognomen una cum\n Crassi Divitis cognomine consenescit. credas mihi velim,\n neminem adhuc offendi qui haec tam lente quam ego fero ferret. qua re, mihi\n crede, φιλοσοφῶμεν . iuratus tibi possum\n dicere nihil esse tanti. tu si litteras ad Sicyonios habes,\n advola in Formianum, unde nos pridie Nonas\n Maias cogitamus. \n "
            },
            "13":{
                "0":"\n \n quantam tu mihi moves exspectationem de sermone Bibuli, quantam\n de colloquio βοώπιδοσ , quantam etiam de illo delicato\n convivio! proinde ita fac venias ut ad sitientis auris. quamquam \n nihil est iam quod magis timendum nobis putem quam ne ille noster\n Sampsiceramus, quom se omnium sermonibus sentiet vapulare et quom has\n actiones \n εὐανατρέπτουσ videbit, ruere incipiat. ego \n autem usque eo sum enervatus ut hoc otio quo nunc tabescimus malim ἐντυραννεῖσθαι quam cum optima spe dimicare. \n \n ",
                "1":"\n \n de pangendo quod me crebro adhortaris, fieri nihil potest.\n basilicam habeo non villam frequentia Formianorum\n †ad quam partem basilicae tribum Aemiliam†.\n sed omitto vulgus; post horam quartam molesti ceteri non sunt. C.\n Arrius proximus est vicinus, immo ille quidem iam contubernalis, qui etiam\n se idcirco Romam ire negat ut hic mecum totos dies philosophetur.\n ecce ex altera parte Sebosus, ille Catuli\n familiaris. quo me vertam? statim me hercule Arpinum\n irem, ni te in Formiano commodissime exspectari viderem dumtaxat ad pr.\n Nonas\n Maias; vides enim quibus hominibus aures sint deditae meae. O occasionem mirificam, si qui nunc dum hi apud me sunt emere de me\n fundum Formianum velit! et tamen illud probem:\n \n magnum quid adgrediamur et multae cogitationis atque oti ?\n sed tamen satis fiet a nobis neque parcetur labori. \n "
            },
            "14":{
                "0":"\n ut scribis ita video non minus incerta in re publica quam in epistula tua, sed tamen\n ista ipsa me varietas sermonum opinionumque delectat. Romae enim videor\n esse cum tuas litteras lego et, ut fit in tantis rebus, modo hoc modo illud audire.\n illud tamen explicare non possum quidnam inveniri possit nullo recusante ad\n facultatem agrariam. \n \n ",
                "1":"\n \n Bibuli autem ista magnitudo animi in comitiorum dilatione quid habet nisi\n ipsius iudicium sine ulla correctione rei publicae? nimirum in\n Publio spes est. fiat , fiat tribunus pl., si nihil aliud ut eo\n citius tu ex Epiro revertare; nam ut illo tu careas non video posse fieri,\n praesertim si mecum aliquid volet disputare. sed id quidem non dubium est\n quin si quid erit eius modi sis advolaturus. verum ut hoc non sit, tamen,\n sive ruet sive geret rem publicam, praeclarum spectaculum mihi\n propono, modo te consessore spectare liceat. \n \n ",
                "2":"\n \n cum haec maxime scriberem, ecce tibi Sebosus! nondum \n plane ingemueram, salve inquit Arrius. hoc est\n Roma decedere! quos ego homines effugi cum in hos incidi!\n ego vero \n in montis patrios et ad incunabula\n nostra pergam. denique si solus non potuero, cum rusticis potius\n quam cum his perurbanis, ita tamen ut, quoniam tu certi nihil scribis, in\n Formiano tibi praestoler usque ad iii \n Nonas\n Maias. \n \n ",
                "3":"\n \n Terentiae pergrata est adsiduitas tua et diligentia in controversia\n Mulviana. nescit omnino te communem causam defendere eorum qui\n agros publicos possideant; sed tamen tu aliquid publicanis pendis, haec etiam id\n recusat. ea tibi igitur et Κικέρων, , salutem dicunt. \n "
            },
            "15":{
                "0":"\n \n cenato mihi et iam dormitanti pridie K. Maias epistula est illa\n reddita in qua de agro Campano scribis. quid quaeris? primo ita\n me pupugit ut somnum mihi ademerit, sed id cogitatione magis quam molestia; cogitanti\n autem haec fere succurrebant. primum ex eo quod superioribus litteris\n scripseras, ex familiari te illius audisse prolatum iri aliquid quod nemo improbaret,\n maius aliquid timueram. hoc mihi eius modi non videbatur. deinde \n ut me egomet consoler, omnis exspectatio largitionis agrariae in agrum\n Campanum videtur esse derivata, qui ager; ut dena iugera sint, non\n amplius homines quinque milia potest sustinere; reliqua omnis multitudo ab illis\n abalienetur necesse est. praeterea si ulla res est quae bonorum animos quos\n iam video esse commotos vehementius possit incendere, haec certe est et eo magis quod\n portoriis Italiae sublatis, agro Campano diviso, quod vectigal\n superest domesticum praeter vicensimam? quae mihi videtur una contiuncula clamore\n pedisequorum nostrorum esse peritura. \n \n ",
                "1":"\n \n Gnaeus quidem noster iam plane quid cogitet nescio. φυσᾷ γὰρ οὐ σμικροῖσιν αὐλίσκοισ ἔτι, \n ἀλλ' ἀγρίαισ φύσαισι φορβειᾶσ ἄτερ \n qui quidem etiam istuc adduci potuerit. nam adhuc haec ἐσοφίζετο , se leges Caesaris probare, actiones\n ipsum praestare debere; agrariam legem sibi placuisse, potuerit intercedi necne nihil ad\n se pertinere; de rege Alexandrino placuisse sibi aliquando confici;\n Bibulus de caelo tum servasset necne sibi quaerendum non fuisse; de\n publicanis voluisse illi ordini commodare; quid futurum fuerit si Bibulus\n tum in forum descendisset se divinare non potuisse. nunc vero,\n Sampsicerame, quid dices? vectigal te nobis in monte\n Antilibano constituisse, agri Campani abstulisse?\n quid ? hoc quem ad modum obtinebis? \n oppressos vos \n inquit tenebo exercitu Caesaris. \n non me hercule me tu quidem tam isto exercitu quam ingratis animis eorum\n hominum qui appellantur boni, qui mihi non modo praemiorum sed ne sermonum quidem\n umquam fructum ullum aut gratiam rettulerunt. \n \n ",
                "2":"\n \n quod si in eam me partem incitarem, profecto iam aliquam reperirem resistendi\n viam. nunc prorsus hoc statui, ut, quoniam tanta controversia est\n Dicaearcho familiari tuo cum Theophrasto amico meo ut ille\n tuus τὸν πρακτικὸν βίον longe omnibus anteponat, hic\n autem τὸν θεωρητικόν utrique a me mos gestus esse\n videatur. puto enim me Dicaearcho adfatim satis fecisse;\n respicio nunc ad hanc familiam quae mihi non modo ut requiescam permittit, sed\n reprehendit quia non semper quierim. qua re incumbamus, o noster\n Tite, ad illa praeclara studia et eo unde discedere non oportuit\n aliquando revertamur. \n \n ",
                "3":"\n \n quod de Quinti fratris epistula scribis, ad me quoque fuit\n πρόσθε λέων, ὄπιθεν δὲ —.\n quid dicam nescio; nam ita deplorat primis versibus mansionem suam ut\n quemvis movere possit, ita rursus remittit ut me roget ut annalis suos emendem et edam.\n illud tamen quod scribis animadvertas velim de portorio circumvectionis;\n ait se de consili sententia rem ad senatum reiecisse. nondum videlicet meas\n litteras legerat quibus ad eum re consulta et explorata perscripseram non deberi.\n velim si qui Graeci iam Romam ex\n Asia de ea causa venerunt videas et, si tibi videbitur, iis demonstres\n quid ego de ea re sentiam. si possum discedere, ne causa optima in senatu\n pereat, ego satis faciam publicanis; εἰ δὲ μὴ (vere\n tecum loquar), in hac re malo universae Asiae et negotiatoribus; nam eorum\n quoque vehementer interest. hoc ego sentio valde nobis opus esse.\n sed tu id videbis. quaestores autem, quaeso, num etiam de\n cistophoro dubitant? nam si aliud nihil erit, cum erimus omnia experti, ego\n ne illud quidem contemnam \n quod extremum est; te in Arpinati videbimus et\n hospitio agresti accipiemus, quoniam maritimum hoc contempsisti. \n "
            },
            "16":{
                "0":"\n \n prorsus ut scribis ita sentio, turbatur Sampsiceramus.\n nihil est quod non timendum sit; ὁμολογουμένως τυραννίδα συσκευάζεται . quid enim ista repentina adfinitatis\n coniunctio, quid ager Campanus, quid effusio pecuniae significant?\n quae si essent extrema tamen esset nimium mali, sed ea natura rei est ut\n haec extrema esse non possint. quid enim? eos haec ipsa per se delectare\n possunt? numquam huc venissent nisi ad alias res pestiferas aditus sibi\n compararent. verum , ut scribis, haec in Arpinati a. d. vi\n circiter Idus\n Maias non deflebimus, ne et opera et oleum philologiae nostrae perierit;\n sed conferemus tranquillo animo. \n \n ",
                "1":"\n \n di immortales neque tam me εὐελπιστία \n consolatur ut antea quam ἀδιαφορία , qua nulla in re\n tam utor quam in hac civili et publica. quin etiam quod est subinane in nobis\n et non ἀφιλόδοξον (bellum est enim sua vitia nosse),\n id adficitur quadam delectatione. solebat enim me pungere ne\n Sampsicerami merita in patriam ad annos sescentos maiora viderentur quam\n nostra. hac quidem cura certe iam vacuus sum; iacet enim ille sic ut\n † phocis † Curiana stare videatur. sed \n haec coram. \n \n ",
                "2":"\n \n tu tamen videris mihi Romae fore ad nostrum adventum, quod sane\n facile patiar si tuo commodo fieri possit; sin ut scribis ita venies, velim ex\n Theophane expiscere quonam in me animo sit Arabarches.\n quaeres scilicet κατὰ τὸ κηδεμονικὸν et\n ad me ab eo quasi ὑποθήκασ adferes quem ad modum\n me geram. aliquid ex eius sermone poterimus περὶ τῶν suspicari. \n "
            },
            "17":{
                "0":"\n \n accepi aliquot epistulas tuas, ex quibus intellexi quam suspenso animo et\n sollicito scire averes quid esset novi. tenemur undique neque iam quo minus\n serviamus recusamus, sed mortem et eiectionem quasi maiora timemus, quae multo sunt\n minora. atque hic status qui nunc est una voce omnium gemitur neque verbo\n cuiusquam sublevatur. σκοπὸσ est, ut suspicor, illis\n qui tenent, nullam cuiquam largitionem relinquere. unus loquitur et palam\n adversatur adulescens Curio. huic plausus maximi, consalutatio\n forensis perhonorifica, signa praeterea benevolentiae permulta a bonis impertiuntur.\n Fufium clamoribus et conviciis et sibilis consectantur. his ex\n rebus non spes, sed dolor est maior cum videas civitatis voluntatem solutam, virtutem\n adligatam. \n \n ",
                "1":"\n \n ac ne forte quaeras κατὰ λεπτὸν de singulis\n rebus, universa res eo est deducta spes ut nulla sit aliquando non modo privatos verum\n etiam magistratus liberos fore. hac tamen in oppressione sermo in circulis\n dumtaxat et in conviviis est liberior quam fuit. vincere incipit timorem\n dolor, sed ita ut omnia sint plenissima desperationis. habet etiam\n Campana lex exsecrationem in contione candidatorum, si mentionem fecerint\n quo aliter ager possideatur atque ut ex legibus Iuliis. non \n dubitant iurare ceteri; Laterensis existimatur laute fecisse quod\n tribunatum pl. petere destitit ne iuraret. \n \n ",
                "2":"\n \n sed de re publica non libet plura scribere. displiceo mihi nec\n sine summo scribo dolore. me tueor ut oppressis omnibus non demisse, ut\n tantis rebus gestis parum fortiter. a Caesare valde liberaliter invitor in\n legationem illam, sibi ut sim legatus, atque etiam libera legatio voti causa datur.\n sed haec et praesidi apud pudorem Pulchelli non habet satis et\n a fratris adventu me ablegat, illa et munitior est et non impedit quo minus adsim quom\n velim. hanc ego teneo sed usurum me non puto, neque tamen scit quisquam.\n non lubet fugere, aveo pugnare. magna sunt hominum studia.\n sed nihil adfirmo; tu hoc silebis. \n \n ",
                "3":"\n \n \n de \n Statio manu misso et non nullis aliis rebus angor equidem, sed iam prorsus\n occallui. tu vellem ego vel cuperem adesses; nec mihi consilium nec\n consolatio deesset. sed ita te para ut, si inclamaro, advoles. \n "
            },
            "18":{
                "0":"\n \n multa me sollicitant et ex rei publicae tanto motu et ex iis periculis quae\n mihi ipsi intenduntur et sescenta sunt; sed mihi nihil est molestius quam\n Statium manu missum; \n \n nec meum imperium, ac mátto imperium, nón\n simultatém meam \n reverteri saltem! \n \n nec quid faciam scio neque tantum est in re quantus est sermo. ego \n autem ne irasci possum quidem iis quos valde amo; tantum doleo ac mirifice quidem.\n † cetera in magnis rebus†. minae \n Clodi contentionesque quae mihi proponuntur modice\n me tangunt; etenim vel subire eas videor mihi summa cum dignitate vel declinare nulla\n cum molestia posse. dices fortasse: \n dignitatis \n ἅλισ tamquam δρυόσ ,\n saluti, si me amas, consule. \n me miserum! cur non ades? nihil profecto te praeteriret. ego \n fortasse τυφλώττω et nimium τῷ . \n \n ",
                "1":"\n \n scito nihil umquam fuisse tam infame, tam turpe, tam peraeque omnibus\n generibus, ordinibus, aetatibus offensum quam hunc statum qui nunc est, magis me hercule\n quam vellem non modo quam putarem. populares isti iam etiam modestos homines\n sibilare docuerunt. Bibulus in caelo est nec qua re scio, sed ita laudatur\n quasi \n \n unus homo nobis cunctando restituit rem. \n \n Pompeius, nostri amores, quod mihi summo\n dolori est, ipse se adflixit. neminem tenent voluntate; ne metu necesse sit\n iis uti vereor. ego autem neque pugno cum illa causa propter illam amicitiam\n neque approbo, ne omnia improbem quae antea gessi; utor via. \n populi sensus maxime theatro et spectaculis perspectus est; nam gladiatoribus\n qua dominus qua advocati sibilis conscissi; ludis Apollinaribus\n Diphilus tragoedus in nostrum Pompeium petulanter invectus\n est; \n nóstra miseriá tu es magnus— \n miliens coactus est dicere; \n Éandem virtutem ístam veniet témpus cum\n gravitér gemes \n totius theatri clamore dixit itemque cetera. nam et eius modi sunt\n ii versus uti in tempus ab inimico Pompei scripti esse videantur: \n \n si neque leges neque mores cogunt—, \n et cetera magno cum fremitu et clamore sunt dicta. Caesar cum\n venisset mortuo plausu, Curio filius est insecutus. \n huic ita plausum est ut salva re publica Pompeio plaudi solebat.\n tulit \n Caesar graviter. litterae \n Capuam ad Pompeium volare dicebantur. inimici erant\n equitibus qui Curioni stantes plauserant, hostes omnibus; Rosciae legi,\n etiam frumentariae minitabantur. sane res erat perturbata. equidem \n malueram quod erat susceptum ab illis silentio transiri, sed vereor ne non liceat.\n non ferunt homines quod videtur esse tamen ferendum; sed est iam una vox\n omnium magis odio firmata quam praesidio. \n \n ",
                "2":"\n \n noster autem Publius mihi minitatur, inimicus est.\n impendet negotium, ad quod tu scilicet advolabis. videor mihi\n nostrum illum consularem exercitum bonorum omnium, etiam sat bonorum habere firmissimum.\n Pompeius significat studium erga me non mediocre; idem adfirmat verbum de\n me illum non esse facturum; in quo non me ille fallit sed ipse fallitur.\n Cosconio mortuo sum in eius locum invitatus. id erat vocari in\n locum mortui. nihil me turpius apud homines fuisset neque vero ad istam ipsam\n ἀσφάλειαν quicquam alienius. sunt enim\n illi apud bonos invidiosi, ego apud improbos meam retinuissem invidiam, alienam\n adsumpsissem. Caesar me sibi vult esse legatum. \n \n ",
                "3":"\n \n honestior declinatio haec periculi; sed ego hoc non repudio. quid \n ergo est? pugnare malo. nihil tamen certi. iterum dico\n utinam adesses! \n sed tamen si erit necesse, arcessemus. quid aliud? quid?\n hoc opinor. certi sumus perisse omnia; quid enim ἀκκιζόμεθα tam diu? \n sed haec scripsi properans et me hercule timide. posthac ad te\n aut, si perfidelem habebo cui dem, scribam plane omnia aut, si obscure scribam, tu tamen\n intelleges. in iis epistulis me Laelium, te Furium\n faciam; cetera erunt ἐν αἰνιγμοῖσ . hic \n Caecilium colimus et observamus diligenter. \n edicta \n Bibuli audio ad te missa. iis ardet dolore et ira noster\n Pompeius. \n "
            },
            "19":{
                "0":"\n \n Anicato, ut te velle intellexeram, nullo loco defui. Numestium ex litteris\n tuis studiose scriptis libenter in amicitiam recepi. Caecilium quibus rebus\n possum tueor diligenter. Varro satis facit nobis. Pompeius\n amat nos carosque habet. \n credis ? inquies. credo ;\n prorsus mihi persuadet; sed quia volgo pragmatici homines omnibus historiis, praeceptis,\n versibus denique cavere iubent et vetant credere, alterum facio ut caveam, alterum ut\n non credam facere non possum. \n \n ",
                "1":"\n \n Clodius adhuc mihi denuntiat periculum. Pompeius adfirmat non\n esse periculum, adiurat; addit etiam se prius occisum iri ab eo quam me violatum iri.\n tractatur res. simul et quid erit certi, scribam ad te.\n si erit pugnandum, arcessam ad societatem laboris; si quies dabitur, ab\n Amalthea te non commovebo. \n \n ",
                "2":"\n \n de re publica breviter ad te scribam; iam enim charta\n ipsa ne nos prodat pertimesco. itaque posthac, si erunt mihi plura ad te\n scribenda, ἀλληγορίαισ obscurabo. nunc \n quidem novo quodam morbo civitas moritur, ut, cum omnes ea quae sunt acta improbent,\n querantur, doleant, varietas nulla in re sit, aperteque loquantur et iam, clare gemant,\n tamen medicina nulla adferatur. neque enim resisti sine internecione posse\n arbitramur nec videmus qui finis cedendi praeter exitium futurus sit. \n \n ",
                "3":"\n \n Bibulus hominum admiratione et benevolentia in caelo est; edicta eius et\n contiones describunt et legunt. novo quodam genere in summam gloriam\n venit. populare nunc nihil tam est quam odium popularium. \n haec quo sint eruptura timeo; sed si dispicere quid coepero\n scribam ad te apertius. tu si me amas tantum quantum profecto amas, expeditus\n facito ut sis si inclamaro ut accurras; sed do operam et dabo ne sit necesse.\n quod scripseram †et† Furio scripturum,\n nihil necesse est tuum nomen mutare; me faciam Laelium et te\n Atticum neque utar meo chirographo neque signo, si modo erunt eius modi\n litterae quas in alienum incidere nolim. \n \n ",
                "4":"\n \n Diodotus mortuus est; reliquit nobis HS fortasse\n †centiens†. comitia \n Bibulus cum Archilochio edicto in ante diem xv Kal.\n Novembr. distulit. a Vibio libros accepi. poeta ineptus\n et tamen scit nihil, sed est non inutilis. describo et remitto. \n "
            },
            "20":{
                "0":"\n \n de re publica quid ego tibi subtiliter? tota periit atque hoc est\n miserior quam reliquisti, quod tum videbatur eius modi dominatio civitatem oppressisse\n quae iucunda esset multitudini, bonis autem ita molesta ut tamen sine pernicie, nunc\n repente tanto in odio est omnibus ut quorsus eruptura sit horreamus. nam \n iracundiam atque intemperantiam illorum sumus experti qui Catoni irati\n omnia perdiderunt, sed ita lenibus uti videbantur venenis ut posse videremur sine dolore\n interire; nunc vero sibilis vulgi, sermonibus honestorum, fremitu Italiae\n vereor ne exarserint. \n \n ",
                "1":"\n \n equidem sperabam, ut saepe etiam loqui tecum solebam, sic orbem rei publicae\n esse conversum ut vix sonitum audire, vix impressam orbitam videre possemus; et fuisset\n ita, si homines transitum tempestatis exspectare potuissent. sed cum\n diu occulte suspirassent, postea iam gemere, ad extremum vero loqui omnes et clamare\n coeperunt. \n \n ",
                "2":"\n \n itaque ille noster amicus insolens infamiae, semper in laude versatus,\n circumfluens gloria, deformatus corpore, fractus animo, quo se conferat nescit;\n progressum praecipitem, inconstantem reditum videt; bonos inimicos habet, improbos ipsos\n non amicos. ac vide mollitiem animi. non tenui lacrimas cum illum\n a. d. viii Kal. Sextilis vidi de edictis Bibuli contionantem.\n qui antea solitus esset iactare se magnificentissime illo in loco summo cum\n amore populi, cunctis faventibus, ut ille tum humilis, ut demissus erat, ut ipse etiam\n sibi, non iis solum qui aderant, displicebat! \n \n ",
                "3":"\n o spectaculum uni Crasso iucundum,\n ceteris non item! nam quia deciderat ex astris, lapsus potius quam progressus\n videbatur, et, ut Apelles si Venerem, aut\n Protogenes si Ialysum illum suum caeno oblitum videret,\n magnum, credo, acciperet dolorem, sic ego hunc omnibus a me pictum et politum artis\n coloribus subito deformatum non sine magno dolore vidi. quamquam nemo putabat\n propter Clodianum negotium me illi amicum esse debere, tamen tantus fuit\n amor ut exhauriri nulla posset iniuria. itaque \n Archilochia in illum edicta Bibuli populo ita sunt iucunda ut\n eum locum ubi proponuntur prae multitudine eorum qui legunt transire nequeamus, ipsi ita\n acerba ut tabescat dolore, mihi me hercule molesta, quod et eum quem semper dilexi nimis\n excruciant et timeo tam vehemens vir tamque acer in ferro et tam insuetus contumeliae ne\n omni animi impetu dolori et iracundiae pareat. \n \n ",
                "4":"\n \n Bibuli qui sit exitus futurus nescio. ut nunc res se habet, admirabili\n gloria est. qui cum comitia in mensem Octobrem distulisset, quod\n solet ea res populi voluntatem offendere, putarat Caesar oratione sua\n posse impelli contionem ut iret ad Bibulum; multa cum seditiosissime\n diceret, vocem exprimere non potuit. quid quaeris? sentiunt se nullam ullius\n partis voluntatem tenere. eo magis vis nobis est timenda. \n \n ",
                "5":"\n \n Clodius inimicus est nobis. Pompeius confirmat eum nihil esse\n facturum contra me. mihi periculosum est credere, ad resistendum me paro.\n studia spero me summa habiturum omnium ordinum. te cum ego\n desidero, tum vero res ad tempus illud vocat. plurimum consili, animi,\n praesidi denique mihi, si te ad tempus videro, accesserit. Varro mihi satis\n facit. Pompeius loquitur divinitus. spero nos aut cum summa\n gloria aut certe sine molestia discessuros. tu quid agas, quem ad modum te\n oblectes, quid cum Sicyoniis egeris ut sciam cura. \n "
            },
            "21":{
                "0":"\n \n quam vellem Romae mansisses! \n mansisses \n profecto si haec fore putassemus. nam \n Pulchellum nostrum facillime teneremus aut certe quid esset facturus scire\n possemus. nunc se res sic habet. volitat , furit; nihil habet\n certi, multis denuntiat; quod fors obtulerit id acturus videtur; cum videt quo sit in\n odio status hic rerum, in eos qui haec egerunt impetum facturus videtur; cum autem\n rursus opes eorum et exercitus recordatur, convertit se in bonos, nobis autem ipsis tum\n vim tum iudicium minatur. \n \n ",
                "1":"\n \n cum hoc Pompeius egit et, ut ad me ipse referebat (alium enim\n habeo neminem testem), vehementer egit, cum diceret in summa se perfidiae et\n sceleris infamia fore, si mihi periculum crearetur ab eo quem ipse armasset cum plebeium\n fieri passus esset; fidem recepisse sibi et ipsum et Appium de me; hanc si\n ille non servaret, ita laturum ut omnes intellegerent nihil sibi antiquius amicitia\n nostra fuisse. haec et in eam sententiam cum multa dixisset, aiebat illum\n primo sane diu multa contra, ad extremum autem manus dedisse et adfirmasse nihil se\n contra eius voluntatem esse facturum. sed postea tamen ille non destitit de\n nobis asperrime loqui. quod si non faceret tamen ei nihil crederemus atque\n omnia, sicut facimus, pararemus. \n \n ",
                "2":"\n \n nunc ita nos gerimus ut in dies singulos et studia in nos hominum et opes\n nostrae augeantur; rem publicam nulla ex parte attingimus, in causis atque in illa opera\n nostra forensi summa industria versamur; quod egregie non modo iis qui utuntur opera,\n sed etiam in vulgus gratum esse sentimus. domus celebratur, occurritur,\n renovatur memoria consulatus, studia significantur; in eam spem adducimur ut nobis ea\n contentio quae impendet interdum non fugienda videatur. \n \n ",
                "3":"\n \n nunc mihi et consiliis opus est tuis et amore et fide. qua re\n advola. expedita mihi erunt omnia si te habebo. multa per\n Varronem nostrum agi possunt quae te urgente erunt firmiora, multa ab\n ipso Publio elici, multa cognosci quae tibi occulta esse non poterunt,\n multa etiam—sed absurdum est singula explicare cum ego requiram te ad omnia.\n \n ",
                "4":"\n \n unum illud tibi persuadeas velim, omnia\n mihi fore explicata si te videro; sed totum est in eo si ante quam ille ineat\n magistratum. puto \n Pompeium\n Crasso urgente, si tu aderis qui per βοῶπιν ex ipso intellegere possis qua fide ab illis agatur, nos aut sine\n molestia aut certe sine errore futuros. precibus nostris et cohortatione non\n indiges; quid mea voluntas, quid tempus, quid rei magnitudo postulet intellegis.\n \n \n ",
                "5":"\n \n de re publica nihil habeo ad te scribere nisi summum odium omnium hominum in\n eos qui tenent omnia. mutationis tamen spes nulla. sed , quod\n facile sentias, taedet ipsum Pompeium vehementerque paenitet.\n non provideo satis quem exitum futurum putem; sed certe videntur haec\n aliquo eruptura. \n \n ",
                "6":"\n \n libros \n Alexandri, neglegentis hominis et non boni poetae sed tamen non inutilis,\n tibi remisi. Numerium Numestium libenter accepi in amicitiam et hominem\n gravem et prudentem et dignum tua commendatione cognovi. \n "
            },
            "22":{
                "0":"\n \n numquam ante arbitror te epistulam meam legisse nisi mea manu scriptam.\n ex eo colligere poteris quanta occupatione distinear. nam cum\n vacui temporis nihil haberem, et cum recreandae voculae causa necesse esset mihi\n ambulare, haec dictavi ambulans. \n \n ",
                "1":"\n \n primum igitur illud te scire volo, Sampsiceramum nostrum amicum\n vehementer sui status paenitere restituique in eum locum cupere ex quo decidit,\n doloremque suum impertire nobis et medicinam interdum aperte quaerere, quam ego possum\n invenire nullam; deinde omnis illius partis auctores ac socios nullo adversario\n consenescere, consensionem universorum nec voluntatis nec sermonis maiorem umquam\n fuisse. \n ",
                "2":"\n \n nos autem (nam id te scire cupere\n certo scio) publicis consiliis nullis intersumus totosque nos ad forensem operam\n laboremque contulimus. ex quo, quod facile intellegi possit, in multa\n commemoratione earum rerum quas gessimus desiderioque versamur. sed \n βοῶπιδοσ nostrae consanguineus non mediocris terrores\n iacit atque denuntiat et Sampsiceramo negat, ceteris prae se fert et\n ostentat. quam ob rem si me amas tantum quantum profecto amas, si dormis\n expergiscere, si stas ingredere, si ingrederis curre, si curris advola.\n credibile non est quantum ego in consiliis et \n prudentia tua, quodque maximum est, quantum in amore et fide ponam. magnitudo \n rei longam orationem fortasse desiderat, coniunctio vero nostrorum animorum brevitate\n contenta est. permagni nostra interest te, si comitiis non potueris, at\n declarato illo esse Romae. cura ut valeas. \n "
            },
            "23":{
                "0":"\n \n quas Numestio litteras dedi, sic te iis evocabam ut nihil acrius neque\n incitatius fieri posset. ad illam celeritatem adde etiam si quid potes.\n ac ne sis perturbatus (novi enim te et non ignoro quam sit amor omnis\n sollicitus atque anxius)—sed res est, ut spero, non tam exitu molesta quam\n aditu. \n \n ",
                "1":"\n \n Vettius ille, ille noster index, Caesari, ut perspicimus,\n pollicitus est sese curaturum ut in aliquam suspicionem facinoris Curio\n filius adduceretur. itaque insinuavit in familiaritatem adulescentis et cum\n eo ut res indicat, saepe congressus rem in eum locum deduxit ut diceret sibi certum esse\n cum suis servis in Pompeium impetum facere eumque occidere. hoc \n Curio ad patrem detulit, ille ad Pompeium. res \n delata ad senatum est. introductus \n Vettius primo negabat se umquam cum Curione constitisse, neque\n id sane diu; nam statim fidem publicam postulavit. reclamatum est.\n tum exposuit manum fuisse iuventutis duce Curione, in qua\n Paulus initio fuisset et Q. Caepio hic\n Brutus et Lentulus, flaminis filius, conscio patre; postea\n C. Septimium scribam Bibuli pugionem sibi a\n Bibulo attulisse. quod totum inrisum est, Vettio\n pugionem defuisse nisi ei consul dedisset, eoque magis id eiectum est quod a. d.\n iii Idus Maias \n Bibulus\n Pompeium fecerat certiorem ut caveret insidias; in quo ei\n Pompeius gratias egerat. \n \n ",
                "2":"\n \n introductus \n Curio filius dixit ad ea quae Vettius dixerat, maximeque in eo\n tum quidem Vettius est reprehensus quod dixerat adulescentium consilium ut\n in foro cum gladiatoribus Gabini\n Pompeium adorirentur; in eo principem Paulum fuisse, quem\n constabat eo tempore in Macedonia fuisse. fit senatus consultum\n ut Vettius, quod confessus esset se cum telo fuisse, in vincula\n coniceretur; qui emisisset, eum contra rem publicam esse facturum. res erat\n in ea opinione ut putarent id esse actum ut Vettius in foro cum pugione et\n item servi eius comprehenderentur cum telis, deinde ille se diceret indicaturum.\n idque ita factum esset nisi Curiones rem ante ad\n Pompeium detulissent. tum senatus consultum in contione\n recitatum est. postero autem die Caesar, is qui olim praetor cum\n esset Q. Catulum ex inferiore loco iusserat dicere,\n Vettium in rostra produxit eumque in eo loco constituit quo\n Bibulo consuli adspirare non liceret. hic ille omnia quae\n voluit de re publica dixit, ut qui illuc factus institutusque venisset.\n primum \n Caepionem de oratione sua sustulit, quem in senatu acerrime nominarat, ut\n appareret noctem et nocturnam deprecationem intercessisse. deinde quos in\n senatu ne tenuissima quidem suspicione attigerat, eos nominavit, L.\n Lucullum, a quo solitum esse ad se mitti C. Fannium,\n illum qui in P. Clodium subscripserat, L.\n Domitium, cuius domum constitutam fuisse unde eruptio fieret. me \n non nominavit sed dixit consularem disertum vicinum consulis sibi dixisse\n Ahalam\n Servilium aliquem aut Brutum opus esse reperiri.\n addidit ad extremum, cum iam dimissa contione revocatus a\n Vatinio fuisset, se audisse a Curione his de rebus consciunt\n esse Pisonem generum meum et M. Laterensem. \n \n ",
                "3":"\n \n nunc reus erat apud Crassum Divitem\n Vettius de vi et, cum esset damnatus, erat indicium postulaturus.\n quod si impetrasset, iudicia fore videbantur. ea nos, utpote qui\n nihil contemnere soleremus, non contemnabamus sed non\n pertimescebamus. hominum quidem summa erga nos studia significabantur; sed\n prorsus vitae taedet; ita sunt omnia omnium miseriarum plenissima. modo \n caedem timueramus †que oratio fortissimi senis, Q.\n Considi, discusserat ea inquam cotidie timere potueramus†,\n subito exorta est. quid quaeris? nihil me infortunatius,\n nihil fortunatius est Catulo cum splendore vitae tum\n †hoc† tempore. nos tamen in his miseriis erecto animo\n et minime perturbato sumus honestissimeque et dignitatem nostram magna cura tuemur.\n \n \n ",
                "4":"\n \n Pompeius de Clodio iubet nos esse sine cura et summam in nos\n benevolentiam omni oratione significat. te habere consiliorum auctorem,\n sollicitudinum socium, omni in cogitatione coniunctum cupio. qua re ut\n Numestio mandavi tecum ut ageret, item atque eo, si potest, acrius te rogo ut plane ad\n nos advoles. respiraro si te videro. \n "
            },
            "24":{
                "0":"\n \n cum aliquem apud te laudaro tuorum familiarium, volam illum scire ex te me id\n fecisse, ut nuper me scis scripsisse ad te de Varronis erga me officio, te\n ad me rescripsisse eam rem summae tibi voluptati esse. sed ego mallem ad\n illum scripsisses mihi illum satis facere, non quo faceret sed ut faceret; mirabiliter\n enim moratus est sicut nosti, ἑλικτὰ καὶ . sed nos tenemus praeceptum illud τὰσ τῶν κρατούντων . at hercule alter\n tuus familiaris Hortalus quam plena manu, quam ingenue, quam ornate nostras\n laudes in astra sustulit, cum de Flacci praetura et de illo tempore\n Allobrogum diceret! sic habeto nec amantius nec\n honorificentius nec copiosius potuisse dici. ei te hoc scribere a me tibi\n esse missum sane volo. \n \n ",
                "1":"\n \n sed quid tu scribas? quem iam ego venire atque adesse arbitror; ita enim egi\n tecum superioribus litteris. valde te exspecto, valde desidero neque ego\n magis quam ipsa res et tempus poscit. \n his de\n negotiis quid scribam ad te nisi idem quod saepe? re publica nihil desperatius, iis\n quorum opera nihil maiore odio. nos , ut opinio et spes et coniectura nostra\n fert, firmissima benevolentia hominum muniti sumus. qua re advola; aut\n expedies nos omni molestia aut eris particeps. ideo sum brevior quod, ut\n spero, coram brevi tempore conferre quae volumus licebit. cura ut valeas. \n "
            }
        },
        "2":{
            "0":{
                "0":"\n \n Brundisium veni a. d. xiiii Kal. Maias. \n eo die pueri tui mihi a te litteras reddiderunt, et alii pueri post diem\n tertium eius diei alias litteras attulerunt. quod me rogas et hortaris ut\n apud te in Epiro sim, voluntas tua mihi valde arata est et minime nova.\n esset consilium mihi quidem optatum, si liceret ibi omne tempus consumere;\n odi enim celebritatem, fugio homines, lucem aspicere vix possum, esset mihi ista\n solitudo, praesertim tam familiari in loco, non amara; sed itineris causa ut deverterer,\n primum est devium, deinde ab Autronio et ceteris quadridui, deinde sine te.\n nam castellum munitum habitanti mihi prodesset, transeunti non est\n necessarium. quod si auderem, Athenas peterem. sane \n ita cadebat ut vellem. nunc et nostri hostes ibi sunt et te non habemus et\n veremur ne interpretentur illud quoque oppidum ab Italia non satis abesse\n nec scribis quam ad diem te exspectemus. \n \n ",
                "1":"\n \n quod me ad vitam vocas, unum efficis ut a me manus abstineam, alterum non\n potes ut me non nostri consili vitaeque paeniteat. quid enim est quod me\n retineat, praesertim si spes ea non est quae nos proficiscentis prosequebatur?\n non faciam ut enumerem miserias omnis in quas incidi per summam iniuriam et\n scelus non tam inimicorum meorum quam invidorum, ne et meum maerorem exagitem et te in\n eundem luctum vocem; hoc adfirmo, neminem umquam tanta calamitate esse adfectum, nemini\n mortem magis optandam fuisse. quoius oppetendae tempus honestissimum\n praetermissum est; reliqua tempora sunt non tam ad medicinam quam ad finem doloris.\n \n \n ",
                "2":"\n \n \n de re publica video te conligere omnia quae\n putes aliquam spem mihi posse adferre mutandarum rerum. quae quamquam exigua\n sunt, tamen, quoniam placet, exspectemus. tu nihilo minus si properaris nos\n consequere; nam aut accedemus in Epirum aut tarde per\n Candaviam ibimus. dubitationem autem de Epiro non\n inconstantia nostra adferebat sed quod de fratre ubi eum visuri essemus \n nesciebamus; quem quidem ego nec quo modo visurus nec ut\n dimissurus sim scio. id est maximum et miserrimum mearum omnium miseriarum.\n ego et saepius ad te et plura scriberem, nisi mihi dolor meus cum omnis\n partis mentis tum maxime huius generis facultatem ademisset. videre te cupio.\n cura ut valeas. data \n pr. Kal. Mai. \n Brundisi. \n "
            },
            "1":{
                "0":"\n \n Brundisio proficiscens scripseram ad te quas ob causas in\n Epirum non essemus profecti, quod et Achaia prope esset\n plena audacissimorum inimicorum et exitus difficilis haberet cum inde proficisceremur.\n accessit cum Dyrrachi essemus ut duo nuntii adferrentur, unus\n classe fratrem Epheso\n Athenas, alter pedibus per Macedoniam venire.\n itaque illi obviam misimus Athenas ut inde\n Thessalonicam veniret. ipsi processimus et\n Thessalonicam a. d. x Kal. Iunias venimus neque de illius\n itinere quicquam certi habebamus nisi eum ab Epheso ante aliquanto\n profectum. \n \n ",
                "1":"\n \n nunc istic quid agatur magno opere timeo; quamquam tu altera epistula scribis\n Idibus Maiis audiri fore ut acrius postularetur, altera iam esse mitiora.\n sed haec est pridie data quam illa, quo conturber magis. itaque \n cum meus me maeror cotidianus lacerat et conficit tum vero haec addita cura vix mihi\n vitam reliquam facit. sed et navigatio perdifficilis fuit et ille incertus\n ubi ego essem fortasse alium cursum petivit. nam Phaetho libertus eum non\n vidit. vento reiectus ab Ilio in Macedoniam\n Pellae mihi praesto fuit. reliqua quam mihi timenda sint video\n nec quid scribam habeo et omnia timeo, nec tam miserum est quicquam quod non in nostram\n fortunam cadere videatur. equidem adhuc miser in maximis meis aerumnis et\n luctibus hoc metu adiecto maneo Thessalonicae suspensus nec audeo quicquam.\n \n \n ",
                "2":"\n \n nunc ad ea quae scripsisti. Tryphonem\n Caecilium non vidi. sermonem tuum et Pompei cognovi\n ex tuis litteris. motum in re publica non tantum ego impendere video quantum tu aut\n vides aut ad me consolandum adfers. Tigrane enim neglecto sublata sunt\n omnia. Varroni me iubes agere gratias. faciam ; item\n Hypsaeo. quod suades ne longius discedamus dum acta mensis\n Mai. ad nos perferantur, puto me ita esse facturum sed ubi nondum statui;\n atque ita perturbato sum animo de Quinto ut nihil queam statuere sed tamen\n statim te faciam certiorem. \n \n ",
                "3":"\n \n ex epistularum mearum inconstantia puto te mentis meae motum videre qui, etsi\n incredibili et singulari calamitate adflictus sum, tamen non tam est ex miseria quam ex\n culpae nostrae recordatione commotus. cuius enim scelere impulsi ac proditi\n simus iam profecto vides, atque utinam iam ante vidisses neque totum animum tuum maerori\n mecum simul dedisses! qua re cum me adflictum et confectum luctu audies,\n existimato me stultitiae meae poenam ferre gravius quam eventi, quod ei crediderim quem\n esse nefarium non putarim. me et meorum malorum memoria et metus de fratre in\n scribendo impedit. tu ista omnia vide et guberna Terentia tibi\n maximas gratias agit. litterarum exemplum quas ad Pompeium\n scripsi misi tibi. data \n iiii Kal. Iunias \n Thessalonicae. \n "
            },
            "2":{
                "0":"\n \n Quintus frater cum ex Asia discessisset ante Kal.\n Maias et Athenas venisset Idibus, valde fuit ei\n properandum, ne quid absens acciperet calamitatis, si quis forte fuisset qui contentus\n nostris malis non esset. itaque eum malui properare Romam quam\n ad me venire et simul (dicam enim quod verum est, ex quo magnitudinem miseriarum mearum\n perspicere possis) animum inducere non potui ut aut illum amantissimum mei mollissimo\n animo tanto in maerore aspicerem aut meas miserias luctu adflictus et perditam fortunam\n illi offerrem aut ab illo aspici paterer. atque etiam illud timebam, quod\n profecto accidisset, ne a me digredi non posset. versabatur mihi tempus illud\n ante oculos quom ille aut lictores dimitteret aut vi avelleretur ex complexu meo.\n huius acerbitatis eventum altera acerbitate non videndi fratris vitavi.\n in hunc me casum vos vivendi auctores impulistis. \n \n ",
                "1":"\n \n itaque mei peccati luo poenas. quam quam me tuae litterae\n sustentant ex quibus quantum tu ipse speres facile perspicio; quae quidem tamen aliquid\n habebant solaci ante quam eo venisti a Pompeio. \n nunc \n Hortensium adlice et eius modi viros. \n obsecro , mi Pomponi, nondum perspicis quorum opera, quorum\n insidiis, quorum scelere perierimus? sed tecum haec omnia coram agemus;\n tantum dico quod scire te puto, nos non inimici sed invidi perdiderunt. nunc \n si ita sunt quae speras, sustinebimus nos et spe qua iubes nitemur; sin, ut mihi\n videntur, infirma sunt, quod optimo tempore facere non licuit minus idoneo fiet.\n \n \n ",
                "2":"\n \n Terentia tibi saepe agit gratias.\n mihi etiam unum de malis in metu est, fratris miseri negotium; quod\n si sciam quoius modi sit, sciam quid agendum mihi sit. me etiam nunc istorum\n beneficiorum et litterarum exspectatio, ut tibi placet, Thessalonicae\n tenet. si quid erit novi adlatum, sciam de reliquo quid agendum sit.\n tu si, ut scribis, Kal. Iuniis\n Roma profectus es, prope diem nos videbis. litteras quas ad\n Pompeium scripsi tibi misi. data \n id . Iun. Thessalonicae. \n "
            },
            "3":{
                "0":"\n \n acta quae essent usque ad a. d. viii Kal. Iunias cognovi ex tuis\n litteris; reliqua exspectabam, ut tibi placebat, Thessalonicae.\n quibus adlatis facilius statuere potero ubi sim. nam si erit\n causa, si quid agetur, si spem videro, aut ibidem opperiar aut me ad te conferam; sin,\n ut tu scribis, ista evanuerint, aliquid aliud videbimus. omnino adhuc nihil\n mihi significatis nisi discordiam istorum; quae tamen inter eos de omnibus potius rebus\n est quam de me. itaque quid ea mihi prosit nescio sed tamen quoad me vos\n sperare vultis vobis obtemperabo. \n \n ",
                "1":"\n \n nam quod me tam saepe et tam vehementer obiurgas et animo infirmo esse dicis,\n quaeso, ecquod tantum malum est quod in mea calamitate non sit? ecquis umquam tam ex\n amplo statu, tam in bona causa, tantis facultatibus ingeni, consili, gratiae, tantis\n praesidiis bonorum omnium concidit? possum oblivisci qui fuerim, non sentire\n qui sim, quo caream honore, qua gloria, quibus liberis, quibus fortunis, quo fratre?\n quem ego, ut novum calamitatis genus attendas, quom pluris facerem quam me\n ipsum semperque fecissem, vitavi ne viderem, ne aut illius luctum squaloremque aspicerem\n aut me quem ille florentissimum reliquerat perditum illi adflictumque offerrem.\n mitto cetera intolerabilia; etenim fletu impedior. hic utrum\n tandem sum accusandus quod doleo, an quod commisi ut haec non aut retinerem, quod facile\n fuisset nisi intra parietes meos de mea pernicie consilia inirentur, aut certe vivus non\n amitterem? \n \n ",
                "2":"\n \n \n haec eo scripsi ut potius relevares me, quod facis, quam ut castigatione aut\n obiurgatione dignum putares, eoque ad te minus multa scribo quod et maerore impedior et\n quod exspectem istinc magis habeo quam quod ipse scribam. quae si erunt\n adlata, faciam te consili nostri certiorem. tu , ut adhuc fecisti, quam\n plurimis de rebus ad me velim scribas, ut prorsus ne quid ignorem. data xiiii\n Kal. Quintilis\n Thessalonicae. \n "
            },
            "4":{
                "0":"\n \n me et tuae litterae et quidam boni nuntii, non optimis tamen auctoribus, et\n exspectatio vestrarum litterarum et quod tibi ita placuerat adhuc\n Thessalonicae tenebat. si accepero litteras quas exspecto, si\n spes erit ea quae rumoribus adferebatur, ad te me conferam; si non erit, faciam te\n certiorem quid egerim. \n \n ",
                "1":"\n \n tu me, ut facis, opera, consilio, gratia iuva; consolari iam desine,\n obiurgare vero noli; quod cum facis, ut ego tuum amorem et dolorem desidero! quem ita\n adfectum mea aerumna esse arbitror ut te ipsum consolari nemo possit.\n Quintum fratrem optimum humanissimumque sustenta. ad me\n obsecro te ut omnia certa perscribas. data \n iiii Kal. Quintilis. \n \n \n "
            },
            "5":{
                "0":"\n \n tu quidem sedulo argumentaris quid sit sperandum et maxime per senatum\n idemque caput rogationis proponi scribis qua re in senatu dici nihil liceat.\n itaque siletur. hic tu me accusas quod me adflictem, cum ita sim\n adflictus ut nemo umquam, quod tute intellegis. spem ostendis secundum\n comitia. quae ista est eodem tribuno pl. et inimico consule designato?\n percussisti autem me etiam de oratione prolata. \n \n ",
                "1":"\n \n cui vulneri ut scribis medere, si quid potes. scripsi equidem olim\n ei iratus, quod ille prior scripserat, sed ita compresseram ut numquam emanaturam\n putarem. quo modo exciderit nescio. sed quia numquam accidit ut\n cum eo verbo uno concertarem et quia scripta mihi videtur neglegentius quam ceterae,\n puto posse probari non esse meam. id , si putas me posse sanari, cures velim;\n sin plane perii, minus laboro. \n \n ",
                "2":"\n \n ego etiam nunc eodem in loco iaceo sine sermone ullo, sine cogitatione ulla.\n scilicet tibi, ut scribis, significaram ut ad me venires; †si\n donatam ut† intellego te istic prodesse, hic ne verbo quidem levare me posse.\n non queo plura scribere nec est quod scribam; vestra magis exspecto.\n data \n xvi Kal. Sextilis \n Thessalonicae. \n "
            },
            "6":{
                "0":"\n \n quod ad te scripseram me in\n Epiro futurum, postea quam extenuari spem nostram et evanescere vidi,\n mutavi consilium nec me Thessalonica commovi, ubi esse statueram \n quoad aliquid ad me de eo scriberes, quod proximis litteris scripseras fore uti secundum\n comitia aliquid de nobis in senatu ageretur; id tibi Pompeium dixisse.\n qua de re quoniam comitia habita sunt tuque nihil ad me scribis, proinde\n habebo ac si scripsisses nihil esse neque me temporis non\n longinqui spe ductum esse moleste feram. quem autem motum te videre\n scripseras qui nobis utilis fore videretur, eum nuntiant qui veniunt nullum fore.\n in tribunis pl. designatis reliqua spes est. quam si exspectaro,\n non erit quod putes me causae meae, voluntati meorum defuisse. \n \n ",
                "1":"\n \n quod me saepe accusas cur hunc meum casum tam graviter feram, debes\n ignoscere, cum ita me adflictum videas ut neminem umquam nec videris nec audieris.\n nam quod scribis te audire me etiam mentis errore ex dolore adfici, mihi\n vero mens integra est. atque utinam tam in periculo fuisset! cum ego iis\n quibus meam salutem carissimam esse arbitrabar inimicissimis crudelissimisque usus sum;\n qui, ut me paulum inclinari timore viderunt, sic impulerunt ut omni suo scelere et\n perfidia abuterentur ad exitium meum. nunc quoniam est Cyzicum\n nobis eundum, quo rarius ad me litterae perferentur, hoc velim diligentius omnia quae\n putaris me scire opus esse perscribas. Quintum fratrem meum fac diligas;\n quem ego miser si incolumem relinquo, non me totum perisse arbitrabor. data \n Nonis\n Sextilibus. \n "
            },
            "7":{
                "0":"\n \n ex tuis litteris plenus sum exspectatione de Pompeio quidnam de\n nobis velit aut ostendat. comitia enim credo esse habita; quibus\n absolutis scribis illi placuisse agi de nobis. si tibi stultus esse videor\n qui sperem, facio tuo iussu, etsi scio te me iis epistulis potius et meas spes solitum\n esse remorari. nunc velim mihi plane perscribas quid videas. scio \n nos nostris multis peccatis in hanc aerumnam incidisse. ea si qui casus\n aliqua ex parte correxerit, minus moleste feremus nos vixisse et adhuc vivere.\n \n \n ",
                "1":"\n \n \n ego propter viae celebritatem et cotidianam\n exspectationem rerum novarum non commovi me adhuc Thessalonica.\n sed iam extrudimur non a Plancio (nam is quidem retinet) verum\n ab ipso loco minime apposito ad tolerandam in tanto luctu calamitatem. in \n Epirum ideo, ut scripseram, non veni, quod subito mihi universi nuntii\n venerant et litterae qua re nihil esset necesse quam proxime Italiam esse.\n hinc , si aliquid a comitiis audierimus, nos in Asiam\n convertemus; neque adhuc stabat quo potissimum sed scies. data xii\n Sextilis\n Thessalonicae. \n "
            },
            "8":{
                "0":"\n \n accepi \n Idibus\n Sextilibus quattuor epistulas a te missas, unam qua me obiurgas et rogas ut\n sim firmior, alteram qua Crassi libertum ais tibi de mea sollicitudine\n macieque narrasse, tertiam qua demonstras acta in senatu, quartam de eo quod a\n Varrone scribis tibi esse confirmatum de voluntate Pompei.\n \n \n ",
                "1":"\n \n ad primam tibi hoc scribo, me ita dolere ut non modo a mente non deserar sed\n id ipsum doleam, me tam firma mente ubi utar et quibuscum non habere. nam si\n tu me uno non sine maerore cares, quid me censes qui et te et omnibus? et si tu\n incolumis me requiris, quo modo a me ipsam incolumitatem desiderari putas?\n nolo commemorare quibus rebus sim spoliatus, non solum quia non ignoras sed\n etiam ne rescindam ipse dolorem meum; hoc confirmo neque tantis bonis esse privatum\n quemquam neque in tantas miserias incidisse. dies autem non modo non levat\n luctum hunc sed etiam auget. nam ceteri dolores mitigantur vetustate, hic non\n potest non et sensu praesentis miseriae et recordatione praeteritae vitae cotidie\n augeri. desidero enim non mea solum neque meos sed me ipsum. quid \n enim sum? sed non faciam ut aut tuum animum angam querelis aut meis\n vulneribus saepius manus adferam. nam quod purgas eos quos ego mihi scripsi\n invidisse et in eis Catonem, ego vero tantum illum puto ab isto scelere\n afuisse ut maxime doleam plus apud me simulationem aliorum quam istius fidem valuisse.\n ceteros quod purgas, debent mihi probati esse, tibi si sunt. sed \n haec sero agimus. \n \n ",
                "2":"\n \n Crassi libertum nihil puto sincere locutum.\n in senatu rem probe scribis actam. sed quid Curio?\n an illam orationem non legit? quae unde sit prolata nescio. sed \n Axius eiusdem diei scribens ad me acta non ita laudat\n Curionem. at potest ille aliquid praetermittere, tu, nisi quod\n erat, profecto non scripsisti. Varronis sermo facit exspectationem\n Caesaris. atque utinam ipse Varro incumbat in\n causam! quod profecto cum sua sponte tum te instante faciet. \n \n ",
                "3":"\n \n ego si me aliquando vestri et patriae compotem fortuna fecerit, certe\n efficiam ut maxime laetere unus ex omnibus amicis meaque officia et studia quae parum\n antea luxerunt (fatendum est enim) sic exsequar ut me aeque tibi ac fratri et liberis\n nostris restitutum putes. si quid in te peccavi ac potius quoniam\n peccavi ignosce; in me enim ipsum peccavi vehementius. neque haec eo scribo\n quo te non meo casu maximo dolore esse adfectum sciam, sed profecto, si quantum me amas\n et amasti tantum amare deberes ac debuisses, numquam esses passus me quo tu abundabas\n egere consilio nec esses passus mihi persuaderi utile nobis esse legem de collegiis\n perferri. sed tu tantum lacrimas praebuisti dolori meo, quod erat amoris, tam\n quam ipse ego; quod meritis meis perfectum potuit, ut dies et noctes quid mihi faciendum\n esset cogitares, id abs te meo non tuo scelere praetermissum est. quod si non\n modo tu sed quisquam fuisset qui me Pompei minus liberali responso\n perterritum a turpissimo consilio revocaret, quod unus tu facere maxime potuisti, aut occubuissem honeste aut victores hodie viveremus.\n hic mihi ignosces; me enim ipsum multo magis accuso, deinde te quasi me\n alterum et simul meae culpae socium quaero. ac si restituor, etiam minus\n videbimur deliquisse abs teque certe quoniam nullo nostro tuo ipsius beneficio\n diligemur. \n \n ",
                "4":"\n \n \n quod te cum Culleone scribis de\n privilegio locutum, est aliquid sed multo est melius abrogari. si enim nemo\n impediet, sic est firmius; sin erit qui ferri non sinat, idem senatus consulto\n intercedet. nec quicquam aliud opus est quam abrogari; nam prior lex nos\n nihil laedebat. quam si ut est promulgata laudare voluissemus aut ut erat\n neglegenda neglegere, nocere omnino nobis non potuisset. hic mihi primum meum\n consilium defuit sed etiam obfuit. caeci , caeci inquam fuimus in vestitu\n mutando, in populo rogando, quod nisi nominatim mecum agi coeptum esset fieri\n perniciosum fuit. sed pergo praeterita verum tamen ob hanc causam ut, si quid\n agetur, legem illam in qua popularia multa sunt ne tangatis. \n \n ",
                "5":"\n \n verum est stultum me praecipere quid agatis aut quo modo. utinam modo agatur\n aliquid! in quo ipso multa occultant tuae litterae, credo, ne vehementius\n desperatione perturber. quid enim vides agi posse aut quo modo? per\n senatumne? at tute scripsisti ad me quoddam caput legis Clodium\n in curiae poste fixisse, ne referri neve dici liceret . quo modo\n igitur Domitius se dixit relaturum? quo modo autem iis quos tu scribis et\n de re dicentibus et ut referretur postulantibus Clodius tacuit?\n ac si per populum, poteritne nisi de omnium tribunorum pl. sententia?\n quid de bonis? quid de domo? poteritne restitui? aut si non poterit, egomet\n quo modo potero? haec nisi vides expediri, quam in spem me vocas? sin autem\n spei nihil est, quae est mihi vita? itaque exspecto\n Thessalonicae acta Kal. Sext., ex quibus statuam in tuosne agros\n confugiam, ut neque videam homines quos nolim et te, ut scribis, videam et propius sim\n si quid agatur, idque intellexi cum tibi tum Quinto fratri placere, an\n abeam Cyzicum. \n \n ",
                "6":"\n \n nunc , Pomponi, quoniam nihil impertisti tuae prudentiae ad\n salutem meam, quod aut in me ipso satis esse consili decreras aut te nihil plus mihi\n debere quam ut praesto esses, quoniamque ego proditus, inductus, coniectus in fraudem\n omnia mea praesidia neglexi, totam Italiam iam erectam ad me defendendum\n destitui et reliqui, me, meos meis tradidi inimicis inspectante et tacente te qui, si\n non plus ingenio valebas quam ego, certe timebas minus, si potes, erige adflictos\n et in eo nos iuva; sin omnia sunt obstructa, id ipsum fac ut sciamus et nos aliquando\n aut obiurgare aut communiter consolari desine. ego si tuam fidem accusarem,\n non me potissimum tuis tectis crederem; meam amentiam accuso quod me a te tantum amari quantum ego vellem putavi. quod si fuisset,\n fidem eandem, curam maiorem adhibuisses, me certe ad exitium praecipitantem retinuisses,\n istos labores quos nunc in naufragiis nostris suscipis non subisses. \n \n ",
                "7":"\n \n qua re fac ut omnia ad me perspecta et explorata perscribas meque, ut facis,\n velis esse aliquem, quoniam qui fui et qui esse potui iam esse non possum, et ut his\n litteris non te sed me ipsum a me esse accusatum putes. si qui erunt quibus\n putes opus esse meo nomine litteras dari, velim conscribas curesque dandas.\n data x iiii Kal. Sept. \n \n "
            },
            "9":{
                "0":"\n \n totum iter mihi incertum facit exspectatio litterarum vestrarum Kal. Sextil.\n datarum. nam si spes erit, Epirum, si minus,\n Cyzicum aut aliud aliquid sequemur. tuae quidem litterae quo\n saepius a me leguntur, hoc spem faciunt mihi minorem; quae cum lectae sunt, tum\n id quod attulerunt ad spem infirmant, ut facile appareat te et consolationi servire et\n veritati. itaque te rogo plane ut ad me quae scies ut erunt, quae putabis ita\n scribas. data xii Kal. \n \n "
            },
            "10":{
                "0":"\n \n de \n Quinto fratre nuntii nobis tristes nec varii venerant ex ante diem III \n non . Iun. usque ad prid. Kal. Sept. \n eo autem die Livineius\n L. Reguli libertus ad me a Regulo missus venit.\n is omnino mentionem nullam factam esse nuntiavit sed fuisse tamen sermonem\n de C. Clodi filio isque mihi †qm a fratre litteras\n attulit. sed postridie Sesti pueri venerunt qui a te litteras\n attulerunt non tam exploratas a timore quam sermo Livinei fuerat.\n sane sum in meo infinito maerore sollicitus et eo magis quod\n Appi quaestio est. \n \n ",
                "1":"\n \n cetera quae ad me eisdem litteris scribis de nostra spe, intellego esse\n languidiora quam alii ostendunt. ego autem quoniam non longe ab eo tempore\n absumus in quo res diiudicabitur, aut ad te conferam me aut etiam nunc circum haec loca\n commorabor. \n \n ",
                "2":"\n \n scribit ad me frater omnia sua per te unum sustineri. quid te aut\n horter quod facis, aut agam gratias quod non exspectas? tantum velim fortuna\n det nobis potestatem ut incolumes amore nostro perfruamur. tuas litteras\n semper maxime exspecto; in quibus cave vereare ne aut diligentia tua mihi molesta aut\n veritas acerba sit. data pr. Nonas Sept. \n "
            },
            "11":{
                "0":"\n \n exspectationem nobis non parvam attuleras cum scripseras\n Varronem tibi pro amicitia confirmasse causam nostram\n Pompeium certe suscepturum et, simul a Caesare ei litterae\n quas exspectaret remissae essent, actorem etiam daturum. utrum id nihil fuit, an\n adversatae sunt Caesaris litterae, an est aliquid in spe? etiam \n illud scripseras eundem secundum comitia dixisse. \n \n ",
                "1":"\n \n fac , si vides quantis in malis iaceam et si putas esse humanitatis tuae, me\n fac de tota causa nostra certiorem. nam \n Quintus frater, homo mirus, qui me tam valde amat, omnia mittit spei plena\n metuens, credo, defectionem animi mei; tuae autem litterae sunt variae; neque enim me\n desperare vis nec temere sperare. fac , obsecro te, ut omnia quae perspici a\n te possunt sciamus. \n "
            },
            "12":{
                "0":"\n \n quoad eius modi mihi litterae a vobis adferebantur ut aliquid ex iis esset\n exspectandum, spe et cupiditate Thessalonicae retentus sum; postea quam\n omnis actio huius anni confecta nobis videbatur, in Asiam ire nolui, quod\n et celebritas mihi odio est et, si fieret aliquid a novis magistratibus, abesse longe\n nolebam. itaque in Epirum ad te statui me conferre, non quo mea\n interesset loci natura qui lucem omnino fugerem, sed et ad \n salutem libentissime ex tuo portu proficiscar et, si ea praecisa erit, nusquam facilius\n hanc miserrimam vitam vel sustentabo vel, quod multo est melius, abiecero. \n ero \n cum paucis, multitudinem dimittam. \n \n ",
                "1":"\n \n me tuae litterae numquam in tantam spem adduxerunt quantam aliorum; ac tamen\n mea spes etiam tenuior semper fuit quam tuae litterae. sed tamen quoniam\n coeptum est agi, quoquo modo coeptum est et quacumque de causa, non deseram neque optimi\n atque unici fratris miseras ac luctuosas preces nec Sesti ceterorumque\n promissa nec spem aerumnosissimae mulieris Terentiae nec miserrimae\n mulieris Tulliolae obsecrationem et fidelis litteras tuas.\n mihi \n Epirus aut iter ad salutem dabit aut quod scripsi supra. \n \n ",
                "2":"\n \n te oro et obsecro, T. Pomponi, si me omnibus\n amplissimis, carissimis iucundissimisque rebus perfidia hominum spoliatum, si me a meis\n consiliariis proditum et proiectum vides, si intellegis me coactum ut ipse me et meos\n perderem, ut me tua misericordia iuves et Quintum fratrem qui potest esse\n salvus sustentes, Terentiam liberosque meos tueare, me, si putas te istic\n visurum, exspectes, si minus, invisas, si potes, mihique ex agro tuo tantum adsignes\n quantum meo corpore occupari potest, et pueros ad me cum litteris quam primum et quam\n saepissime mittas. data \n xvi Kal. Octobris. \n \n "
            },
            "13":{
                "0":"\n quod quidem ita esse et avunculum tuum functum esse officio vehementissime probo,\n gaudere me tum dicam, si mihi hoc verbo licebit uti. me miserum! quam omnia\n essent ex sententia, si nobis animus, si consilium, si fides eorum quibus credidimus non\n defuisset! quae conligere nolo ne augeam maerorem; sed tibi venire in mentem\n certo scio quae vita esset nostra, quae suavitas, quae dignitas. ad quae\n reciperanda, per fortunas! incumbe, ut facis, diemque natalem reditus mei cura ut in\n tuis aedibus amoenissimis agam tecum et cum meis. ego huic spei et\n exspectationi quae nobis proponitur maxime tamen volui praestolari apud te in\n Epiro, sed ita ad me scribitur ut putem esse commodius nos eisdem in\n locis esse. \n \n ",
                "1":"\n \n de domo et Curionis oratione ut scribis ita est. in \n universa salute, si ea modo nobis restituetur, inerunt omnia; ex quibus nihil malo\n quam domum. sed tibi nihil mando nominatim, totum me tuo amori fideique\n commendo. \n quod te in tanta hereditate ab omni occupatione expedisti, valde mihi gratum\n est. quod facultates tuas ad meam salutem polliceris ut omnibus rebus a te\n praeter ceteros iuver, id quantum sit praesidium video intellegoque te multas partis\n meae salutis et suscipere et posse sustinere neque ut ita facias rogandum esse.\n \n ",
                "2":"\n \n quod me vetas quicquam suspicari accidisse ad animum tuum quod secus a me\n erga te commissum aut praetermissum videretur, geram tibi morem et liberabor ista cura,\n tibi tamen eo plus debebo quo tua in me humanitas fuerit excelsior quam in te mea.\n velim quid videas, quid intellegas, quid agatur ad me scribas tuosque omnis\n ad nostram salutem adhortere. \n rogatio \n Sesti neque dignitatis satis habet nec cautionis. nam et\n nominatim ferri oportet et de bonis diligentius scribi, et id animadvertas velim.\n data iiii Nonas\n Octobris\n Thessalonicae. \n "
            },
            "14":{
                "0":"\n \n triginta dies erant ipsi cum has dabam litteras per quos nullas a vobis\n acceperam. mihi autem erat in animo iam, ut antea ad te scripsi, ire in\n Epirum et ibi omnem casum potissimum exspectare. te oro ut, si\n quid erit quod perspicias quamcumque in partem, quam planissime ad me scribas et meo\n nomine, ut scribis, litteras quibus putabis opus esse ut des. data \n v Kal. Novembris. \n \n "
            },
            "15":{
                "0":"\n \n etsi diligenter ad me Quintus frater et Piso quae\n essent acta scripserant, tamen vellem tua te occupatio non impedisset quo minus, ut\n consuesti, ad me quid ageretur et quid intellegeres perscriberes. me adhuc\n Plancius liberalitate sua retinet iam aliquotiens conatum ire in\n Epirum. spes homini est iniecta non eadem quae mihi posse nos\n una decedere; quam rem sibi magno honori sperat fore. sed iam, cum adventare\n milites dicentur, faciendum nobis erit ut ab eo discedamus. quod cum\n faciemus, ad te statim mittemus, ut scias ubi simus. \n \n ",
                "1":"\n \n Lentulus suo in nos officio, quod et re et promissis et litteris declarat,\n spem nobis non nullam adfert Pompei voluntatis; saepe enim tu ad me\n scripsisti eum totum esse in illius potestate. de \n Metello scripsit ad me frater quantum speraret profectum esse per te.\n \n ",
                "2":"\n \n mi \n Pomponi, pugna ut tecum et cum meis mihi liceat vivere et scribe ad me\n omnia. premor luctu, desiderio cum omnium rerum tum\n meorum qui mihi me cariores semper fuerunt. cura ut valeas. \n \n ",
                "3":"\n \n ego quod per Thessaliam si irem in Epirum perdiu\n nihil eram auditurus et quod mei studiosos habeo Dyrrachinos, ad eos\n perrexi, cum illa superiora Thessalonicae scripsissem. inde cum\n ad te me convertam, faciam ut scias, tuque ad me velim omnia quam diligentissime\n cuicuimodi sunt scribas. ego iam aut rem aut ne spem quidem exspecto.\n data \n vi Kal. Decembr. \n Dyrrachi. \n \n "
            },
            "16":{
                "0":"\n A. d. v Kal. Decembr. tris epistulas a te accepi, unam datam a. d.\n viii Kal. Novembris in qua me hortaris ut forti animo mensem\n Ianuarium exspectem, eaque quae ad spem putas pertinere de\n Lentuli studio, de Metelli voluntate, de tota\n Pompei ratione perscribis. in altera epistula praeter\n consuetudinem tuam diem non adscribis sed satis significas tempus; lege enim ab octo\n tribunis pl. promulgata scribis te eas litteras eo ipso die dedisse, id est a. d.\n iiii Kal. Novembris , et quid putes utilitatis eam promulgationem\n attulisse perscribis. in quo si iam nostra salus cum hac lege desperata erit,\n velim pro tuo in me amore hanc inanem meam diligentiam miserabilem potius quam ineptam\n putes, sin est aliquid spei, des operam ut maiore diligentia posthac a nostris\n magistratibus defendamur. \n \n ",
                "1":"\n \n nam ea veterum tribunorum pl. rogatio tria capita habuit; unum de reditu meo\n scriptum incaute; nihil enim restituitur praeter civitatem et ordinem, quod mihi pro meo\n casu satis est; sed quae cavenda fuerint et quo modo te non fugit. alterum \n caput est tralaticium de impunitate, si quid contra alias leges eius\n legis ergo factum sit . tertium caput, mi Pomponi, quo consilio et a\n quo sit inculcatum vide. scis enim Clodium sanxisse ut vix aut\n ut omnino non posset nec per senatum nec per populum infirmari sua lex. sed \n vides numquam esse observatas sanctiones earum legum; quae abrogarentur. nam \n si id esset, nulla fere abrogari posset; neque enim ulla est quae non ipsa se saepiat\n difficultate abrogationis. sed cum lex abrogatur, illud ipsum abrogatur quo\n modo eam abrogari oporteat. \n \n ",
                "2":"\n \n hoc \n quom et re vera ita sit et quom semper ita habitum observatumque sit, octo nostri\n tribuni pl. caput posuerunt hoc: si quid in hac rogatione scriptum est\n quod per leges plebisve scita , hoc est quod per legem Clodiam, promulgare, abrogare, derogare, obrogare sine fraude sua non liceat, non\n licuerit, quodve ei, qui promulgavit, abrogavit , derogavit, obrogavit , ob eam rem poenae multaeve sit, E. H. L. N. R. \n \n \n ",
                "3":"\n \n atque hoc in illis tribunis pl. non laedebat; lege enim collegi sui non\n tenebantur. quo maior est suspicio malitiae aliquoius, cum id quod ad ipsos\n nihil pertinebat erat autem contra me scripserunt, ut novi tribuni pl. si essent\n timidiores multo magis sibi eo capite utendum putarent. neque id a\n Clodio praetermissum est; dixit enim in contione a. d. III\n Nonas\n Novembris hoc capite designatis tribunis pl. praescriptum esse quid\n liceret. tamen in lege nulla esse eius modi caput te non fallit, quod si opus\n esset, omnes in abrogando uterentur . ut Ninnium aut\n ceteros fugerit investiges velim et quis attulerit et qua re octo tribuni pl. ad senatum\n de me referre non dubitarint, sive \n sive quod observandum\n illud caput non putabant, eidem in abrogando tam cauti fuerint ut id metuerent soluti\n cum essent, quod ne iis quidem qui lege tenentur est curandum. id caput sane\n nolim novos tribunos pl. ferre; sed perferant modo quidlibet; uno capite quo revocabor,\n modo res conficiatur, ero contentus. iam dudum pudet tam multa scribere;\n vereor enim ne re iam desperata legas, ut haec mea diligentia miserabilis tibi, aliis\n inridenda videatur. \n sed si est aliquid in spe, vide legem quam T. Fadio\n scripsit Visellius. ea mihi perplacet; nam Sesti\n nostri quam tu tibi probari scribis mihi non placet. \n \n ",
                "4":"\n \n \n tertia est epistula pridie Idus\n Novembr. data, in qua exponis prudenter et diligenter quae sint quae rem\n distinere videantur, de Crasso, de Pompeio, de ceteris.\n qua re oro te ut, si qua spes erit posse studiis bonorum, auctoritate,\n multitudine comparata rem confici, des operam ut uno impetu perfringantur, in eam rem\n incumbas ceterosque excites. sin , ut ego perspicio cum tua coniectura tum\n etiam mea, spei nihil est, oro obtestorque te ut Quintum fratrem ames quem\n ego miserum misere perdidi neve quid eum patiare gravius consulere de se quam expediat\n sororis tuae filio, meum Ciceronem quoi nihil misello relinquo praeter\n invidiam et ignominiam nominis mei tueare quoad poteris, Terentiam, unam\n omnium aerumnosissimam, sustentes tuis officiis. ego in Epirum\n proficiscar quom primorum dierum nuntios excepero. tu ad me velim proximis\n litteris ut se initia dederint perscribas. data \n pridie Kal. Decembr. \n \n "
            },
            "17":{
                "0":"\n \n antea quom ad me scripsissetis vestro consensu consulum provincias ornatas\n esse, etsi verebar quorsum id casurum esset, tamen sperabam vos aliquid aliquando\n vidisse prudentius; postea quam mihi et dictum est et scriptum vehementer consilium\n vestrum reprehendi, sum graviter commotus, quod illa ipsa spes exigua quae erat\n videretur esse sublata. nam si tribuni pl. nobis suscensent, quae potest\n spes esse? ac videntur iure suscensere, cum et expertes consili fuerint\n ei qui causam nostram susceperant, et vestra concessione omnem vim sui iuris amiserint,\n praesertim cum ita dicant, se nostra causa voluisse suam potestatem esse de consulibus\n ornandis non ut eos impedirent sed ut ad nostram causam adiungerent; nunc si consules a\n nobis alieniores esse velint, posse id libere facere; sin velint nostra causa, nihil\n posse se invitis. nam quod scribis, ni ita vobis placuisset, illos hoc idem\n per populum adsecuturos fuisse, invitis tribunis pl. fieri nullo modo potuit.\n ita vereor ne et studia tribunorum amiserimus et, si studia maneant,\n vinclum illud adiungendorum consulum amissum sit. \n \n ",
                "1":"\n \n accedit aliud non parvum incommodum quod gravis illa opinio, ut quidem ad nos\n perferebatur, senatum nihil decernere ante quam de nobis actum esset, amissa est,\n praesertim in ea causa quae non modo necessaria non fuit sed etiam inusitata ac nova\n (neque enim umquam arbitror ornatas esse provincias designatorum), ut, cum in hoc illa\n constantia quae erat mea causa suscepta imminuta sit, nihil iam possit non decerni.\n iis ad quos relatum est amicis placuisse non mirum est; erat enim difficile\n reperire qui contra tanta commoda duorum consulum palam sententiam diceret.\n fuit omnino difficile non obsequi vel amicissimo homini\n Lentulo vel Metello qui simultatem humanissime deponeret;\n sed vereor ne hos tamen tenere potuerimus, tribunos pl. amiserimus. haec res\n quem ad modum ceciderit et tota res quo loco sit velim ad me scribas et ita ut\n instituisti. nam ista veritas, etiam si iucunda non est, mihi tamen grata\n est. data \n iiii Id. Decembr. \n \n "
            },
            "18":{
                "0":"\n \n post tuum a me discessum litterae mihi Roma adlatae sunt ex\n quibus perspicio nobis in hac calamitate tabescendum esse. neque enim (sed\n bonam in partem accipies) si ulla spes salutis nostrae subesset, tu pro tuo amore in me\n hoc tempore discessisses. sed ne ingrati aut ne omnia velle nobiscum una\n interire videamur, hoc omitto; illud abs te peto des operam, id quod mihi adfirmasti, ut\n te ante Kalendas\n Ianuarias ubicumque erimus sistas. \n "
            },
            "19":{
                "0":"\n \n litterae mihi a Quinto fratre cum senatus consulto quod de me\n est factum adlatae sunt. mihi in animo est legum lationem exspectare et, si\n obtrectabitur, utar auctoritate senatus et potius vita quam patria carebo.\n tu , quaeso, festina ad nos venire. \n "
            }
        },
        "3":{
            "0":{
                "0":"\n \n cum primum Romam veni fuitque cui recte ad te litteras darem,\n nihil prius faciendum mihi putavi quam ut tibi absenti de reditu nostro gratularer.\n cognoram enim, ut vere scribam, te in consiliis mihi dandis nec fortiorem\n nec prudentiorem quam me ipsum nec etiam pro praeterita mea in te observantia nimium in\n custodia salutis meae diligentem eundemque te, qui primis temporibus erroris nostri aut\n potius furoris particeps et falsi timoris socius fuisses, acerbissime discidium nostrum\n tulisse plurimumque operae, studi, diligentiae, laboris ad conficiendum reditum meum\n contulisse. \n \n ",
                "1":"\n \n itaque hoc tibi vere adfirmo, in maxima laetitia et exoptatissima\n gratulatione unum ad cumulandum gaudium conspectum aut potius complexum mihi tuum\n defuisse. quem semel nactus si umquam dimisero ac nisi etiam praetermissos\n fructus tuae suavitatis praeteriti temporis omnis exegero, profecto hac restitutione\n fortunae me ipse non satis dignum iudicabo. \n \n ",
                "2":"\n \n nos adhuc, in nostro statu quod difficillime reciperari posse arbitrati\n sumus, splendorem nostrum illum forensem et in senatu auctoritatem et apud viros bonos\n gratiam magis quam optaramus consecuti sumus; in re autem familiari, quae quem ad\n modum fracta, dissipata, direpta sit non ignoras, valde laboramus tuarumque non tam\n facultatum quas ego nostras esse iudico quam consiliorum ad conligendas et constituendas\n reliquias nostras indigemus. \n \n ",
                "3":"\n \n nunc etsi omnia aut scripta esse a tuis arbitror aut etiam nuntiis ac rumore\n perlata, tamen ea scribam brevi quae te puto potissimum ex meis litteris velle\n cognoscere. Pr. Nonas\n Sextilis\n Dyrrachio sum profectus ipso illo die quo lex est lata de nobis.\n Brundisium ven i Nonis Sextilibus. \n ibi mihi Tulliola mea fuit praesto natali suo ipso die qui casu\n idem natalis erat et Brundisinae coloniae et tuae vicinae Salutis; quae res\n animadversa a multitudine summa Brundinisorum gratulatione celebrata est.\n ante diem iii Idus Sextilis cognovi, quom\n Brundisi essem, litteris Quinti mirifico studio omnium\n aetatum atque ordinum, incredibili concursu Italiae legem comitiis\n centuriatis esse perlatam. inde a Brundisinis honestissime\n ornatus iter ita feci ut undique ad me cum gratulatione legati convenerint. \n \n ",
                "4":"\n \n ad urbem ita veni ut nemo ullius ordinis homo nomenclatori notus fuerit qui\n mihi obviam non venerit, praeter eos inimicos quibus id ipsum, se inimicos esse, non\n liceret aut dissimulare aut negare. cum venissem ad portam\n Capenam, gradus templorum ab infima plebe completi erant. a qua plausu\n maximo cum esset mihi gratulatio significata, similis et frequentia et plausus me usque\n ad Capitolium celebravit in foroque et in ipso Capitolio\n miranda multitudo fuit. \n \n \n ",
                "5":"\n \n postridie in senatu qui fuit dies Nonarum Septembr. senatui\n gratias egimus. eo biduo cum esset annonae summa caritas et homines ad\n theatrum primo, deinde ad senatum concurrissent, impulsu Clodi mea opera\n frumenti inopiam esse clamarent, cum per eos dies senatus de annona haberetur et ad eius\n procurationem sermone non solum plebis verum etiam bonorum Pompeius\n vocaretur idque ipse cuperet multitudoque a me nominatim ut id decernerem postularet,\n feci et accurate sententiam dixi. cum abessent consulares, quod tuto se\n negarent posse sententiam dicere, praeter Messallam et\n Afranium, factum est senatus consultum in meam sententiam, ut cum\n Pompeio ageretur ut eam rem susciperet lexque ferretur. quo \n senatus consulto recitato cum populus more hoc insulso et novo\n plausum meo nomine recitando dedisset, habui contionem. omnes magistratus\n praesentes praeter unum praetorem et duos tribunos pl. dederunt. \n postridie senatus frequens et omnes consulares nihil\n Pompeio postulanti negarunt. ille legatos quindecim cum\n postularet, me principem nominavit et ad omnia me alterum se fore dixit.\n legem consules conscripserunt qua Pompeio per quinquennium\n omnis potestas rei frumentariae toto orbe terrarum daretur, alteram Messius\n qui omnis pecuniae dat potestatem et adiungit classem et exercitum et maius imperium in\n provinciis quam sit eorum qui eas obtineant. illa nostra lex consularis nunc\n modesta videtur, haec Messi non ferenda. Pompeius illam velle\n se dicit, familiares hanc. consulares duce Favonio fremunt; nos\n tacemus et eo magis quod de domo nostra nihil adhuc pontifices responderunt.\n qui si sustulerint religionem, aream praeclaram habebimus; superficiem\n consules ex senatus consulto aestimabunt; sin aliter, †demolientur,\n suo† nomine locabunt, rem totam aestimabunt. \n \n ",
                "6":"\n \n ita sunt res nostrae, \n ut ín secundis flúxae, ut in advorsís bonae. \n \n in re familiari valde sumus, ut scis, perturbati. praeterea sunt\n quaedam domestica quae litteris non committo. quin tum fratrem insigni\n pietate, virtute, fide praeditum sic amo ut debeo. te exspecto et oro ut\n matures venire eoque animo venias ut me tuo consilio egere non sinas.\n alterius vitae quoddam initium ordimur. iam quidam qui nos\n absentis defenderunt incipiunt praesentibus occulte irasci, aperte invidere.\n vehementer te requirimus. \n "
            },
            "1":{
                "0":"\n \n si forte rarius tibi a me quam a ceteris litterae redduntur peto a te ut id\n non modo neglegentiae meae sed ne occupationi quidem tribuas; quae etsi summa est, tamen\n nulla esse potest tanta ut interrumpat iter amoris nostri et offici mei. nam \n ut veni Romam, iterum nunc sum certior factus esse cui darem litteras;\n itaque has alteras dedi. prioribus tibi declaravi adventus noster qualis\n fuisset et quis esset status atque omnes res nostrae quem ad modum essent, \n ut ín secundis flúxae, ut in advorsís bonae. \n \n \n \n ",
                "1":"\n \n post illas datas litteras secuta est summa contentio de domo.\n diximus apud pontifices pr. Kal. Octobris. \n acta res est accurate a nobis et, si umquam in dicendo fuimus aliquid\n aut etiam si numquam alias fuimus, tum profecto doloris magnitudo vim quandam nobis\n dicendi dedit. itaque oratio iuventuti nostrae deberi non potest; quam tibi,\n etiam si non desideras, tamen mittam cito. \n \n ",
                "2":"\n \n cum pontifices decressent ita, si neque populi iussu neque\n plebis scitu is qui se dedicasse diceret nominatim ei rei praefectus esset neque\n populi iussu aut plebis scitu id facere iussus esset videri, posse sine religione eam\n partem areae mihi restitui , mihi facta statim est gratulatio; nemo enim dubitabat\n quin domus nobis esset adiudicata; cum subito ille in contionem escendit quam\n Appius ei dedit. nuntiat iam populo pontifices secundum se\n decrevisse, me autem vi conari in possessionem venire; hortatur ut se et\n Appium sequantur et suam libertatem vi defendant.\n hic cum etiam illi infimi partim admirarentur partim inriderent hominis\n amentiam, ego statuerem illuc non accedere nisi cum consules ex senatus consulto\n porticum Catuli restituendam locassent Kal Octobr. habetur senatus\n frequens. \n \n ",
                "3":"\n \n adhibentur omnes pontifices qui erant senatores. a quibus\n Marcellinus, qui erat cupidissimus mei, sententiam primus rogatus\n quaesivit quid essent in decernendo secuti. tum \n M. Lucullus de omnium conlegarum sententia respondit religionis\n iudices pontifices fuisse, legis esse senatum; se et conlegas suos de religione\n statuisse, in senatu de lege statuturos cum senatu. itaque sub quisque\n horum loco sententiam rogatus multa secundum causam nostram disputavit. cum \n ad Clodium ventum est, cupiit diem consumere neque ei finis est factus, sed\n tamen cum horas tris fere dixisset, odio et strepitu senatus coactus est aliquando\n perorare. cum fieret senatus consultum in sententiam Marcellini\n omnibus praeter unum adsentientibus, Serranus\n intercessit. de \n intercessione statim ambo consules\n referre coeperunt. cum sententiae gravissimae dicerentur, senatui placere\n mihi domum restitui, porticum Catuli locari, auctoritatem ordinis ab\n omnibus magistratibus defendi si quae vis esset facta, senatum existimaturum eius opera\n factum esse qui senatus consulto intercessisset, Serranus pertimuit et\n Cornicinus ad suam veterem fabulam rediit; abiecta toga se ad generi\n pedes abiecit. ille noctem sibi postulavit. non concedebant,\n reminiscebantur enim Kal. Ianuar. vix tandem tibi de mea voluntate concessum\n est. \n \n ",
                "4":"\n \n postridie senatus consultum factum est id quod ad te misi. deinde \n consules porticum Catuli restituendam locarunt; illam porticum redemptores\n statim sunt demoliti libentissimis omnibus. nobis superficiem aedium consules\n de consili sententia aestimarunt sestertio viciens, cetera valde inliberaliter,\n Tusculanam villam quingentis milibus, Formianum HS ducentis\n quinquaginta milibus. quae aestimatio non modo vehementer ab optimo quoque\n sed etiam a plebe reprehenditur. dices : \n quid igitur causae\n fuit? \n dicunt illi quidem pudorem meum, quod neque negarim neque vehementius\n postularim; sed non est id; nam hoc quidem etiam profuisset; verum iidem, mi\n T. Pomponi, iidem inquam illi quos ne tu quidem ignoras qui mihi\n pinnas inciderant nolunt easdem renasci. sed , ut spero, iam renascuntur.\n tu modo ad nos veni; quod vereor ne tardius interventu\n Varronis tui nostrique facias. \n \n ",
                "5":"\n \n quoniam acta quae sint habes, de reliqua nostra cogitatione cognosce.\n ego me a Pompeio legari ita sum passus ut nulla re impedirer.\n quod nisi vellem mihi esset integrum ut, si comitia censorum proximi\n consules haberent, petere possem, votivam legationem sumpsissem prope omnium fanorum,\n lucorum; sic enim nostrae rationes utilitatis meae postulabant. sed volui\n meam potestatem esse vel petendi vel ineunte aestate exeundi et interea me esse in\n oculis civium de me optime meritorum non alienum putavi. \n \n ",
                "6":"\n \n ac forensium quidem rerum haec nostra consilia sunt, domesticarum autem valde\n impedita. domus aedificatur, scis quo sumptu, qua molestia; reficitur\n Formianum, quod ego nec relinquere possum nec videre;\n Tusculanum proscripsi; suburbano facile careo. amicorum \n benignitas exhausta est in ea re quae nihil habuit praeter dedecus, quod sensisti tu\n absens nos praesentes; quorum studiis ego et copiis, si esset per\n meos defensores licitum, facile essem omnia consecutus. quo in genere nunc\n vehementer laboratur. cetera quae me sollicitant μυστικώτερα sunt. amamur a fratre et a filia. \n te \n exspectamus. \n \n "
            },
            "2":{
                "0":"\n \n avere te certo scio cum scire quid hic agatur tum mea a me scire, non quo\n certiora sint ea quae in oculis omnium geruntur si a me scribantur quam cum ab aliis aut\n scribantur tibi aut nuntientur, sed ut perspicias ex meis litteris quo animo ea feram\n quae geruntur et qui sit hoc tempore aut mentis meae sensus aut omnino vitae status.\n \n \n ",
                "1":"\n \n armatis hominibus ante diem tertium Nonas\n Novembris expulsi sunt fabri de area nostra, disturbata porticus\n Catuli quae ex senatus consulto consulum locatione reficiebatur et ad\n tectum paene pervenerat, Quinti fratris domus primo fracta coniectu lapidum\n ex area nostra, deinde inflammata iussu Clodi, inspectante urbe coniectis\n ignibus, magna querela et gemitu non dicam bonorum, qui nescio an nulli sint, sed plane\n hominum omnium. ille demens ruere, post hunc vero furorem nihil nisi caedem\n inimicorum cogitare, vicatim ambire, servis aperte spem libertatis ostendere.\n etenim antea cum iudicium tollebat, habebat ille quidem difficilem\n manifestamque causam sed tamen causam; poterat infitiari, poterat in alios derivare,\n poterat etiam aliquid iure factum defendere; post has ruinas, incendia, rapinas desertus\n a suis vix iam Decimum designatorem, vix Gellium retinet,\n servorum consiliis utitur, videt, si omnis quos vult palam occiderit, nihilo suam causam\n difficiliorem quam adhuc sit in iudicio futuram. \n itaque ante diem tertium Idus\n Novembris, cum Sacra via descenderem, insecutus est me cum\n suis. clamor , lapides, fustes, gladii, haec improvisa omnia.\n discessimus in vestibulum Tetti\n Damionis. qui erant mecum facile operas aditu prohibuerunt.\n ipse occidi potuit, sed ego diaeta curare incipio, chirurgiae taedet.\n ille omnium vocibus cum se non ad iudicium sed ad supplicium praesens trudi\n videret, omnis Catilinas\n Acidinos postea reddidit. nam \n Milonis domum, eam quae est in \n Cermalo, pr. Idus Novembr. expugnare et incendere ita conatus\n est ut palam hora quinta cum scutis homines eductis gladiis, alios cum accensis facibus\n adduxerit. ipse domum P. Sullae pro castris sibi ad eam\n impugnationem sumpserat. tum ex Anniana\n Milonis domo Q. Flaccus eduxit viros acris; occidit\n homines ex omni latrocinio Clodiano notissimos, ipsum cupivit, sed ille se\n in interiora aedium Sullae. exin senatus postridie\n Idus. domi \n Clodius. egregius \n Marcellinus, omnes acres. Metellus calumnia dicendi tempus\n exemit adiuvante Appio, etiam hercule familiari tuo, de cuius constantia\n virtute tuae verissimae litterae. Sestius furere.\n ille postea, si comitia sua non fierent, urbi minari. \n Milo\n proposita Marcellini sententia, quam ille de scripto ita dixerat ut\n totam nostram causam areae, incendiorum, periculi mei iudicio complecteretur eaque omnia\n comitiis anteferret, proscripsit se per omnis dies comitialis de caelo servaturum.\n \n \n ",
                "2":"\n \n contiones turbulentae Metelli, temerariae Appi,\n furiosissimae Publi\n haec tamen summa, nisi Milo in campo obnuntiasset, comitia\n futura. ante diem xii Kal. Decembr. \n Milo ante mediam noctem cum, magna manu in campum venit.\n Clodius cum haberet fugitivorum delectas copias, in campum ire non\n est ausus. Milo permansit ad meridiem mirifica hominum laetitia summa cum\n gloria. contentio fratrum trium turpis, fracta vis, contemptus furor.\n Metellus tamen postulat ut sibi postero die in foro obnuntietur; nihil\n esse quod in campum nocte veniretur; se hora prima in comitio fore. itaque \n ante diem xi Kal. in comitium Milo de nocte venit. Metellus\n cum prima luce furtim in campum itineribus prope deviis currebat; adsequitur inter lucos\n hominem Milo, obnuntiat. ille se recepit magno et turpi\n Q. Flacci convicio. ante diem x Kal. nundinae.\n \n ",
                "3":"\n \n contio biduo nulla. ante diem viii Kal. haec ego scribebam hora\n noctis nona. Milo campum iam tenebat. Marcellus candidatus ita\n stertebat ut ego vicinus audirem. Clodi vestibulum vacuum sane mihi\n nuntiabatur, pauci pannosi, linea lanterna. meo consilio omnia illi fieri\n querebantur ignari quantum in illo heroe esset animi, quantum etiam consili.\n miranda virtus est. nova quaedam divina mitto; sed haec summa\n est. comitia fore non arbitror; reum Publium, nisi ante occisus\n erit, fore a Milone puto; si se in turba ei iam obtulerit, occisum iri ab\n ipso Milone video. non dubitat facere, prae se fert; casum illum\n nostrum non extimescit. numquam enim cuiusquam invidi et perfidi consilio est\n usurus nec inerti nobili crediturus. \n \n ",
                "4":"\n \n nos animo dumtaxat vigemus etiam magis quam cum\n florebamus, re familiari comminuti sumus. Quinti fratris tamen liberalitati\n pro facultatibus nostris, ne omnino exhaustus essem, illo recusante subsidiis amicorum\n respondemus. \n quid consili de omni nostro statu capiamus te absente nescimus.\n qua re adpropera. \n "
            },
            "3":{
                "0":"\n \n periucundus mihi Cincius fuit ante diem iii Kal.\n Febr. ante lucem; dixit enim mihi te esse in Italia seseque ad te\n pueros mittere. quos sine meis litteris ire nolui, non quo haberem quod tibi,\n praesertim iam prope praesenti, scriberem sed ut hoc ipsum significarem, mihi tuum\n adventum suavissimum exspectatissimumque esse. qua re advola ad nos eo animo\n ut nos ames, te amari scias. cetera coram agemus. haec properantes\n scripsimus. quo die venies, utique cum tuis apud me sis. \n "
            },
            "4":{
                "0":"\n \n perbelle feceris si ad nos veneris. offendes designationem\n Tyrannionis mirificam in librorum meorum bibliotheca, quorum reliquiae\n multo meliores sunt quam putaram. et velim mihi mittas de tuis librariolis\n duos aliquos quibus Tyrannio utatur glutinatoribus, ad cetera administris,\n iisque imperes ut sumant membranulam ex qua indices fiant, quos vos Graeci,\n ut opinor, σιλλύβουσ appellatis. \n \n ",
                "1":"\n \n sed haec, si tibi erit commodum. ipse vero utique fac venias, si\n potes in his locis adhaerescere et Piliam adducere. ita enim et\n aequum est et cupit Tullia. medius fidius ne tu emisti λόχον praeclarum. gladiatores audio pugnare\n mirifice. si locare voluisses, duobus his muneribus liber esses.\n sed haec posterius. tu fac venias et de librariis, si me amas,\n agas diligenter. \n "
            },
            "5":{
                "0":"\n ain tu? me existimas ab ullo malle mea legi probarique quam a te? cur \n igitur cuiquam misi prius? urgebar ab eo ad quem misi, et non habebam exemplar.\n quid ? etiam (dudum enim circumrodo quod devorandum est)\n subturpicula mihi videbatur esse παλινῳδία .\n sed valeant recta, vera, honesta consilia. non est credibile\n quae sit perfidia in istis principibus, ut volunt esse et ut essent si quicquam haberent\n fidei. senseram noram inductus, relictus, proiectus ab iis. tamen \n hoc eram animo ut cum iis in re publica consentirem. idem erant qui fuerant.\n vix aliquando te auctore resipui. \n dices ea te monuisse, suasisse a quae facerem, non etiam ut scriberem.\n ego me hercule mihi necessitatem volui imponere huius novae coniunctionis,\n ne qua mihi liceret labi ad illos qui etiam tum cum misereri mei debent non desinunt\n invidere. sed tamen modici fuimus ὑποθέσει ,\n ut scripsi. erimus uberiores si et ille libenter accipiet, et ii subringentur\n qui villam me moleste ferunt habere quae Catuli fuerat, a\n Vettio emisse non cogitant; qui domum negant oportuisse me aedificare,\n vendere aiunt oportuisse. sed quid ad hoc, si, quibus sententiis dixi quod et\n ipsi probarent, laetati sunt tamen me contra Pompei voluntatem dixisse?\n finis sit. quoniam qui nihil possunt ii me nolunt amare,\n demus operam ut ab iis qui a possunt diligamur. dices \n \n vellem iam pridem. \n scio te voluisse et me asinum germanum fuisse. sed iam tempus est\n me ipsum a me amari, quando ab illis nullo modo possum. \n domum meam quod crebro invisis est mihi valde gratum. viaticum \n Crassipes praeripit. tu de via recta in hortos. videtur commodius\n ad te; postridie scilicet; quid enim tua? sed viderimus.\n bibliothecam mihi tui pinxerunt constructione et sillybis. eos \n velim laudes. \n "
            },
            "6":{
                "0":"\n \n de \n Lentulo scilicet sic fero ut debeo. virum bonum et magnum\n hominem et in summa magnitudine animi multa humanitate temperatum perdidimus nosque malo\n solacio sed non nullo tamen consolamur quod ipsius vicem minime dolemus non ut\n Saufeius et vestri sed me hercule quia sic amabat patriam ut mihi aliquo\n deorum beneficio videatur ex eius incendio esse ereptus. nam quid foedius\n nostra vita, praecipue mea? nam tu quidem, etsi es natura πολιτικόσ , tamen nullam habes propriam servitutem, communi\n frueris nomine; \n \n ",
                "1":"\n ego vero qui, si loquor de re publica quod oportet,\n insanus, si quod opus est, servus existimor, si taceo, oppressus et captus, quo dolore\n esse debeo? quo sum scilicet, hoc etiam acriore quod ne dolere quidem possum\n ut non ingratus videar. quid si cessare libeat et in oti portum\n confugere? nequiquam ; immo etiam in bellum et in castra. ergo \n erimus ὀπαδοὶ qui ταγοὶ esse noluimus? sic faciendum est, tibi enim ipsi (quoi\n utinam semper paruissem!) sic video placere. reliquum iam est Σπάρταν ἔλαχες, ταύταν κόσμει \n non me hercule possum et Philoxeno ignosco qui reduci in\n carcerem maluit. verum tamen id ipsum mecum in his locis commentor ut ista\n ne improbem, idque tu cum una erimus confirmabis. a te litteras crebro ad me scribi video sed omnis uno tempore\n accepi. quae res etiam auxit dolorem meum. casu enim trinas ante\n legeram quibus meliuscule Lentulo esse scriptum erat. ecce \n quartae fulmen! sed ille, ut scripsi, non miser, nos vero ferrei. \n \n ",
                "2":"\n \n quod me admones ut scribam illa Hortensiana, in alia incidi non\n immemor istius mandati tui; sed me hercule in incipiendo refugi\n ne qui videor stulte illius amici intemperiem non tulisse rursus stulte iniuriam illius\n faciam inlustrem si quid scripsero, et simul ne βαθύτησ \n mea quae in agendo apparuit in scribendo sit occultior et aliquid satisfactio levitatis\n habere videatur. \n \n ",
                "3":"\n \n sed viderimus; tu modo quam saepissime ad me aliquid. epistulam \n Lucceio nunc quam misi, qua meas res ut scribat rogo, fac ut ab eo sumas\n (valde bella est) eumque ut adproperet adhorteris et quod mihi se ita facturum\n rescripsit agas gratias, domum nostram quoad poteris invisas, Vestorio\n aliquid significes. valde enim est in me liberalis. \n \n "
            },
            "7":{
                "0":"\n \n nihil \n εὐκαιρότερον epistula tua quae me sollicitum de\n Quinto nostro, puero optimo, valde levavit. venerat horis\n duabus ante Chaerippus, mera monstra nuntiarat. de \n Apollonio quod scribis, qui illi di irati! homini Graeco qui\n conturbat atque idem putat sibi licere quod equitibus Romanis.\n nam \n Terentius suo iure. \n ",
                "1":"\n \n de \n Metello\n οὐχ ὁσίη φθιμένοισιν, sed tamen multis annis civis nemo\n erat mortuus qui quidem \n tibi nummi meo periculo sint. quid \n enim vereris? quemcumque heredem fecit, nisi Publium fecit,\n virum fecit, non improbe, quamquam fuit ipse. qua re in hoc thecam nummariam\n non retexeris, in aliis eris cautior. \n \n ",
                "2":"\n \n mea mandata de domo curabis, praesidia locabis, Milonem\n admonebis. Arpinatium fremitus est incredibilis de Laterio.\n quid quaeris? equidem dolui; ὁ δὲ οὐκ ἐμπάζετο \n quod superest, etiam puerum Ciceronem curabis et amabis, ut\n facis. \n "
            },
            "8":{
                "0":"\n \n multa me in epistula tua delectarunt sed nihil magis quam patina tyrotarichi.\n nam de raudusculo quod scribis, μήπω μέγ' εἴπῃς πρὶν τελευτήσαντ' ἴδῃσ \n \n aedificati tibi in agris nihil reperio. in oppido est quiddam, de\n quo est dubium sitne venale, ac proximum quidem nostris aedibus. hoc scito,\n Antium\n Buthrotum esse Romae, ut Corcyrae illud tuum \n Antium\n . nihil quietius, nihil alsius, nihil amoenius. εἴη μοι οὗτοσ φίλοσ οἶκος. \n \n \n ",
                "1":"\n \n postea vero, quam Tyrannio mihi libros disposuit, mens addita\n videtur meis aedibus. qua quidem in re mirifica opera Dionysi et\n Menophili tui fuit. nihil venustius quam illa tua pegmata, postquam mi\n sillybis libros inlustrarunt. vale . et scribas ad me velim de\n gladiatoribus, sed ita bene si rem gerunt; non quaero, male si se gesserunt. \n "
            },
            "9":{
                "0":"\n \n Apenas vix discesserat, cum epistula. quid ais? putasne fore ut\n legem non ferat? dic , oro te, clarius; vix enim mihi exaudisse videor.\n verum statim fac ut sciam, si modo tibi est commodum. ludis \n quidem quoniam dies est additus, eo etiam melius hic eum diem cum Dionysio\n conteremus. \n \n ",
                "1":"\n \n de \n Trebonio prorsus tibi adsentior. de \n Domitio\n σύκῳ, μὰ τὴν Δήμητρα, σῦκον οὐδὲ ἓν \n οὕτωσ ὅμοιον γέγονεν \n quam est ista περίστασισ nostrae vel quod ab\n isdem vel quod praeter opinionem, vel quod viri boni nusquam; unum dissimile, quod huic\n merito. nam de ipso casu nescio an illud melius. quid enim\n hoc miserius quam eum qui tot annos quot habet designatus consul fuerit fieri consulem\n non posse, praesertim cum aut solus aut certe non plus quam cum altero petat?\n si vero id est, quod nescio an sit, ut non minus longas iam in codicillorum\n fastis futurorum consulum paginulas habeat quam factorum, quid illo miserius nisi res\n publica in qua ne speratur quidem melius quicquam? \n \n ",
                "2":"\n \n de \n Natta ex tuis primum scivi litteris; oderam hominem. de poemate\n quod quaeris, quid si cupiat effugere? quid? sinas? de \n Fabio Lusco quod eram exorsus, homo peramans semper nostri fuit nec mihi\n umquam odio. satis enim acutus et permodestus ac bonae frugi. eum \n quia non videbam abesse putabam; audivi ex Gavio hoc Firmano\n Romae esse hominem et fuisse adsiduum. percussit animum.\n dices \n \n tantulane causa? \n permulta ad me detulerat non dubia de Firmanis fratribus.\n quid sit quod se a me removit, si modo removit, ignoro. \n \n ",
                "3":"\n \n de eo quod me mones ut et πολιτικῶσ me geram\n et τὴν ἔσω γραμμὴν teneam, ita faciam.\n sed opus est maiore prudentia, quam a te, ut soleo, petam. tu \n velim ex Fabio, si quem habes aditum, odorere et istum convivam tuum\n degustes et ad me de his rebus et de omnibus cotidie scribas. ubi nihil erit quod\n scribas, id ipsum scribito. cura ut valeas. \n "
            },
            "10":{
                "0":"\n \n sane velim scire num censum impediant tribuni diebus vitiandis (est enim hic\n rumor) totaque de censura quid agant, quid cogitent. nos hic cum\n Pompeio fuimus. multa mecum de re publica sane sibi\n displicens, ut loquebatur (sic est enim in hoc homine dicendum), Syriam\n spernens, Hispaniam iactans, hic quoque, ut loquebatur; et opinor usque\n quaque, de hoc cum dicemus, sit hoc quasi καὶ τόδε . tibi etiam gratias agebat quod signa componenda\n suscepisses; in nos vero suavissime hercule est effusus. venit etiam ad me in\n Cumanum a se. nihil minus velle mihi visus est quam\n Messallam consulatum petere. de quo ipso si quid scis velim\n scire. \n \n ",
                "1":"\n \n quod \n Lucceio scribis te nostram gloriam commendaturum et aedificium nostrum quod\n crebro invisis, gratum. Quintus frater ad me scripsit se, quoniam\n Ciceronem suavissimum tecum haberes, ad te Nonis\n Maias venturum. ego me de Cumano movi ante diem\n v Kal. Maias. \n eo die Neapoli apud Paetum. ante diem\n IIII Kal. Maias iens in Pompeianum bene mane haec scripsi.\n \n "
            },
            "11":{
                "0":"\n \n Puteolis magnus est rumor Ptolomaeum esse in regno.\n si quid habes certius velim scire. ego hic pascor bibliotheca\n Fausti. fortasse tu putabas his rebus Puteolanis\n et Lucrinensibus. ne ista quidem desunt. sed me\n hercule ut a ceteris oblectationibus deseror et voluptatum\n propter rem publicam, sic litteris sustentor et recreor maloque in illa tua sedecula\n quam habes sub imagine Aristotelis sedere quam in istorum sella curuli\n tecumque apud te ambulare quam cum eo quocum video esse ambulandum. sed de\n illa ambulatione fors viderit aut si qui est qui curet deus; \n \n ",
                "1":"\n nostram ambulationem et Laconicum eaque\n quae Cyrea sint velim quod poterit invisas et urgeas\n Philotimum ut properet, ut possim tibi aliquid in eo genere respondere.\n Pompeius in Cumanum Parilibus venit. misit ad me\n statim qui salutem nuntiaret. ad eum postridie mane vadebam, cum haec\n scripsi. \n "
            },
            "12":{
                "0":"\n \n delectarunt me epistulae tuae quas accepi uno tempore duas ante diem v\n Kal. Perge reliqua. gestio scire ista omnia. etiam illud\n cuius modi sit velim perspicias; potes a Demetrio. dixit mihi\n Pompeius\n Crassum a se in Albano exspectari ante diem iiii Kal.; is cum\n venisset, Romam\n eum et se statim venturos ut rationes cum publicanis putarent.\n quaesivi gladiatoribusne. respondit ante quam inducerentur.\n id cuius modi sit aut nunc si scies aut cum is Romam venerit\n ad me mittas velim. \n \n ",
                "1":"\n \n nos hic voramus litteras cum homine mirifico (ita me hercule sentio)\n Dionysio qui te omnisque vos salutat. οὐδὲν \n qua re ut homini curioso ita perscribe ad me quid primus dies, quid secundus,\n quid censores, quid Appius, quid illa populi Appuleia; denique\n etiam quid a te fiat ad me velim scribas. non enim, ut vere loquamur, tam\n rebus novis quam tuis litteris delector. \n ego \n mecum praeter Dionysium eduxi neminem nec metuo tamen ne mihi sermo\n desit. † abs te opere† delector. tu \n Lucceio nostrum librum dabis. Demetri\n Magnetis tibi mitto, statim ut sit qui a te mihi epistulam referat. \n "
            },
            "13":{
                "0":"\n \n Egnatius\n Romae est. sed ego cum eo de re Halimeti vehementer\n Anti egi. graviter se acturum cum Aquilio\n confirmavit. videbis ergo hominem si voles. Macroni vix videor\n praesto esse posse ; Idibus enim auctionem\n Larini video et biduum praeterea. id tu, quoniam\n Macronem tanti facis, ignoscas mihi velim. sed si me diligis,\n postridie Kal. cena apud me cum Pilia. prorsus id facies.\n Kalendis cogito in hortis Crassipedis quasi in deversorio cenare.\n facio fraudem senatus consulto. inde domum cenatus, ut sim mane\n praesto Miloni. ibi te igitur videbo et permanebo.\n domus te nostra tota salutat. \n "
            },
            "14":{
                "0":"\n \n nos in Tusculanum venisse a. d. xvii Kal. Dec. \n video te scire. ibi \n Dionysius nobis praesto fuit. Romae a. d. xiiii Kal. volumus\n esse. quid dico volumus ? immo vero cogimur.\n Milonis nuptiae. comitiorum non nulla opinio est.\n ego , ut sit rata, afuisse me in altercationibus quas in senatu factas audio\n fero non moleste. nam aut defendissem quod non placeret aut defuissem cui non\n oporteret. sed me hercule velim res istas et praesentem statum rei publicae\n et quo animo consules ferant hunc σκυλμὸν scribas ad me\n quantum pote. valde sum ὀξύπεινοσ et,\n si quaeris, omnia mihi sunt suspecta. \n \n ",
                "1":"\n \n Crassum quidem nostrum minore dignitate aiunt profectum paludatum quam olim\n aequalem eius L. Paulum, item iterum consulem. o hominem nequam!\n de libris oratoriis factum est a me diligenter. diu multumque in\n manibus fuerunt. describas licet. illud \n etiam atque etiam te rogo, τὴν παροῦσαν , ne istuc hospes veniam. \n "
            },
            "15":{
                "0":"\n \n Vestorius noster me per litteras fecit certiorem te Roma a. d.\n vi Idus Maias putari profectum esse tardius quam dixeras quod minus\n valuisses. si iam melius vales, vehementer gaudeo. velim domum ad\n te scribas ut mihi tui libri pateant non secus ac si ipse adesses cum ceteri tum\n Varronis. est enim mihi utendum quibusdam rebus ex his libris\n ad eos quos in manibus habeo; quos, ut spero, tibi valde probabo. \n \n ",
                "1":"\n \n tu velim si quid forte novi habes, maxime a Quinto fratre,\n deinde a C. Caesare, et si quid forte de comitiis, de re publica\n (soles enim tu haec festive odorari), scribas ad me; si nihil habebis, tamen scribas\n aliquid. numquam enim mihi tua epistula aut intempestiva aut loquax visa est.\n maxime autem rogo rebus tuis totoque itinere ex sententia confecto nos quam\n primum revisas. Dionysium iube salvere. cura ut valeas. \n "
            },
            "16":{
                "0":"\n \n de Eutychide gratum qui vetere praenomine, novo nomine T. erit\n Caecilius, ut est ex me et ex te iunctus \n Dionysius\n M. Pomponius. valde me hercule mihi gratum est\n Eutychidem tuam erga me benevolentiam cognosse et suam illam in\n meo dolore συμπάθειαν neque tum mihi obscuram neque\n post ingratam fuisse. \n \n ",
                "1":"\n \n iter \n Asiaticum tuum puto tibi suscipiendum fuisse; numquam enim tu sine\n iustissima causa tam longe a tot tuis et hominibus et rebus carissimis et suavissimis\n abesse voluisses. sed humanitatem tuam amoremque in tuos reditus celeritas\n declarabit. sed vereor ne lepore suo detineat diutius praetor\n Clodius et homo pereruditus, ut aiunt, et nunc quidem deditus\n Graecis litteris Pituanius. sed si vis homo esse,\n recipe te ad nos ad quod tempus confirmasti. cum illis tamen cum salvi\n venerint Romae vivere licebit. avere te scribis accipere aliquid\n a me litterarum. \n \n ",
                "2":"\n \n dedi ac multis quidem de rebus ἡμερολεγδὸν \n perscripta omnia; sed ut conicio, quoniam mihi non videris in Epiro diu\n fuisse, redditas tibi non arbitror. genus autem mearum ad te quidem\n litterarum eius modi fere est ut non libeat cuiquam dare nisi de quo exploratum sit tibi\n eum redditurum. \n \n ",
                "3":"\n \n nunc \n Romanas res accipe. A. d. iiii Nonas\n Quintilis Sufenas et Cato absoluti, Procilius\n condemnatus. ex quo intellectum est τρισαρειοπαγίτασ ambitum, comitia, interregnum, maiestatem, totam denique\n rem publicam flocci non facere, debemus patrem familias domi suae occidi nolle, neque\n tamen id ipsum abunde; nam absolverunt xxii, condemnarunt xxviii .\n Publius sane diserto epilogo criminans me \n mentis iudicum commoverat. Hortalus in ea causa fuit cuius modi solet.\n nos verbum nullum; verita est enim pusilla, quae nunc laborat, ne animum\n Publi offenderem. \n \n ",
                "4":"\n \n his rebus actis Reatini me ad sua Τέμπη duxerunt ut agerem causam contra Interamnatis apud\n consulem et decem legatos, quod lacus Velinus a M'.\n Curio emissus interciso monte in Nar defluit; ex quo est illa siccata et\n umida tamen modice Rosia. vixi cum Axio, qui etiam\n me ad Septem Aquas duxit. \n \n ",
                "5":"\n \n redii \n Romam\n Fontei causa a. d. vii Idus Quint. \n veni in spectaculum primum magno et aequabili plausu. sed hoc ne\n curaris; ego ineptus qui scripserim. deinde \n Antiphonti operam. is erat ante manu missus quam productus.\n ne diutius pendeas, palmam tulit; sed nihil tam pusillum, nihil tam sine\n voce, nihil tam \n verum haec tu tecum habeto. in \n Andromacha tamen maior fuit quam Astyanax, in ceteris parem\n habuit neminem. quaeris nunc de Arbuscula; valde placuit.\n ludi magnifici et grati; venatio in aliud tempus dilata. \n \n ",
                "6":"\n \n sequere nunc me in campum. ardet ambitus; σῆμα δέ τοι ἐρέω ; faenus ex triente Idibus\n Quintilibus factum erat bessibus. dices \n \n istuc quidem non moleste fero. o virum! o civem!\n Memmium\n Caesaris omnes opes confirmant. cum eo Domitium\n consules iunxerunt, qua pactione epistulae committere non audeo. Pompeius\n fremit, queritur, Scauro studet, sed utrum fronte an mente dubitatur.\n ἐξοχὴ in nullo est; pecunia omnium dignitatem\n exaequat. Messalla languet, non quo aut animus desit aut amici sed coitio\n consulum et \n Pompeius obsunt. ea comitia puto fore ut ducantur.\n tribunicii candidati iurarunt se arbitrio Catonis\n petituros. apud eum HS quingena deposuerunt ut qui a Catone\n damnatus esset id perderet et competitoribus tribueretur. \n \n ",
                "7":"\n \n haec ego pridie scribebam quam comitia fore putabantur. sed ad te,\n quinto Kal. Sextil. si facta erunt et tabellarius non erit profectus, tota comitia\n perscribam. quae si, ut putantur, gratuita fuerint, plus unus\n Cato potuerit quam omnes leges omnesque iudices.\n \n \n ",
                "8":"\n \n Messius defendebatur a nobis de legatione revocatus; nam eum\n Caesari legarat Appius. Servilius edixit ut\n adesset. tribus habet Pomptinam, Velinam,\n Maeciam. pugnatur acriter; agitur tamen satis.\n deinde me expedio ad Drusum, inde ad Scaurum.\n parantur orationibus indices gloriosi. fortasse accedent etiam\n consules designati. in quibus si Scaurus non fuerit, in hoc\n iudicio valde laborabit. \n ",
                "9":"\n \n \n ex \n Quinti fratris litteris suspicor iam eum esse in Britannia.\n suspenso animo exspecto quid agat. illud quidem sumus adepti,\n quod multis et magnis indiciis possumus iudicare, nos Caesari et carissimos\n et iucundissimos esse. Dionysium velim salvere iubeas et eum roges et\n hortere ut quam primum veniat, ut possit Ciceronem meum atque etiam me\n ipsum erudire. \n "
            },
            "17":{
                "0":"\n \n occupationum mearum vel hoc signum erit quod epistula librari manu est.\n de epistularum frequentia te nihil accuso, sed pleraeque tantum modo mihi\n nuntiabant ubi esses, vel etiam significabant recte esse, quod erant abs te.\n quo in genere maxime delectarunt duae fere eodem tempore abs te\n Buthroto datae. scire enim volebam te commode navigasse.\n sed haec epistularum frequentia non tam ubertate sua quam crebritate\n delectavit. illa fuit gravis et plena rerum quam mihi M.\n Paccius, hospes tuus, reddidit. ad eam rescribam igitur et hoc\n quidem primum. Paccio ratione et verbis et re ostendi quid tua commendatio\n ponderis haberet. itaque in intimis est meis, cum antea notus non fuisset.\n \n \n ",
                "1":"\n \n nunc pergam ad cetera. Varro, de quo ad me scribis, includetur\n in aliquem locum, si modo erit locus. sed nosti genus dialogorum meorum. ut\n in oratoriis, quos tu in caelum fers, non potuit mentio fieri cuiusquam ab iis qui\n disputant, nisi eius qui illis notus aut auditus esset, ita hanc ego de re publica quam\n institui disputationem in Africani personam et Phili et\n Laeli\n et \n Manili contuli. adiunxi adulescentis Q.\n Tuberonem, P. Rutilium, duo Laeli\n generos, Scaevolam et Fannium. itaque cogitabam,\n quoniam in singulis libris utor prohoemiis ut Aristoteles in iis quos\n ἐξωτερικοὺσ vocat, aliquid efficere ut non sine\n causa istum appellarem; id quod intellego tibi placere. utinam modo conata efficere\n possim! rem enim, quod te non fugit, magnam complexus sum et gravem et\n plurimi oti, quo ego maxime egeo. \n \n ",
                "2":"\n \n quod in iis libris quos laudas personam desideras Scaevolae, non\n eam temere dimovi sed feci idem quod in πολιτείᾳ deus\n ille noster Plato. cum in Piraeum\n Socrates venisset ad Cephalum, locupletem et festivum senem,\n quoad primus ille sermo habetur, adest in disputando senex, deinde cum ipse quoque\n commodissime locutus esset, ad rem divinam dicit se velle discedere neque postea\n revertitur. credo \n Platonem vix putasse satis consonum fore si hominem id aetatis in tam longo\n sermone diutius retinuisset. multo ego magis hoc mihi cavendum putavi in\n Scaevola, qui et aetate et valetudine erat ea qua eum esse meministi et\n iis honoribus ut vix satis decorum videretur eum pluris dies esse in Crassi\n Tusculano. et erat primi libri sermo non alienus a\n Scaevolae studiis, reliqui libri τεχνολογίαν habent, ut scis. huic ioculatorem senem illum, ut\n noras, interesse sane nolui. \n \n ",
                "3":"\n \n de re Piliae quod scribis erit mihi curae. etenim est\n luculenta res Aureliani, ut scribis, indiciis. et in eo me etiam\n Tulliae meae venditabo. Vestorio non desum.\n gratum enim tibi id esse intellego et ut ille intellegat curo.\n sed scis qui? cum habeat duo facilis nihil difficilius.\n \n \n ",
                "4":"\n \n nunc ad ea quae quaeris de C.\n Catone. lege \n Iunia et Licinia scis absolutum; Fufia ego tibi\n nuntio absolutum iri neque patronis suis tam libentibus quam accusatoribus.\n is tamen et mecum et cum Milone in gratiam rediit.\n Drusus reus est factus a Lucretio. iudicibus \n reiciendis dies est dictus a. d. v Non. Quint. \n de \n Procilio rumores non boni, sed iudicia nosti. Hirrus cum\n Domitio in gratia est. senatus consultum quod hi consules de\n provinciis fecerunt quicumque posthac — non mihi videtur\n esse valiturum. \n \n ",
                "5":"\n \n de \n Messalla quod quaeris, quid scribam nescio. numquam ego vidi tam\n paris candidatos. Messallae copias nosti. Scaurum\n Triarius reum fecit. si quaeris, nulla est magno opere commota\n συμπάθεια , sed tamen habet aedilitas eius memoriam\n non ingratam et est pondus apud rusticos in patris memoria. reliqui duo\n plebeii sic exaequantur ut Domitius valeat amicis adiuvetur tamen non nihil gratissimo munere, Memmius\n Caesaris commendetur militibus, Pompei\n Gallia nitatur. quibus si non valuerit, putant fore aliquem qui\n comitia in adventum Caesaris detrudat, Catone praesertim\n absoluto. \n \n ",
                "6":"\n \n Paccianae epistulae respondi. nunc te obiurgari patere, si iure.\n scribis enim in ea epistula quam C. Decimius mihi\n reddidit Buthroto datam in Asiam tibi eundum esse te\n arbitrari. mihi me hercule nihil videbatur esse in quo tantulum interesset\n utrum per procuratores ageres an per te ipsum, ut a tuis totiens et tam longe abesses.\n sed haec mallem integra re tecum egissem, profecto enim aliquid egissem.\n nunc reprimam susceptam obiurgationem. utinam valeat ad celeritatem reditus\n tui! \n ego ad te propterea minus saepe scribo\n quod certum non habeo ubi sis aut ubi futurus sis; huic tamen nescio cui, quod videbatur\n isti te visurus esse, putavi dandas esse litteras. tu \n quoniam iturum te in Asiam esse putas, ad quae tempora te exspectemus\n facias me certiorem velim et de Eutychide quid egeris. \n "
            },
            "18":{
                "0":"\n \n puto te existimare me nunc oblitum consuetudinis et instituti mei rarius ad\n te scribere quam solebam; sed quoniam loca et itinera tua nihil habere certi video,\n neque in Epirum neque Athenas neque in Asiam\n cuiquam nisi ad te ipsum proficiscenti dedi litteras. neque enim eae sunt epistulae nostrae quae si perlatae non sint nihil ea res\n nos offensura sit; quae tantum habent mysteriorum ut eas ne librariis quidem fere\n committamus, †lepidum quo excidat†. \n \n ",
                "1":"\n \n consules flagrant infamia quod C. Memmius candidatus\n pactionem in senatu recitavit quam ipse et suus competitor\n Domitius cum consulibus fecisset uti ambo HS quadragena consulibus\n darent, si essent ipsi consules facti, nisi tris augures dedissent qui se adfuisse\n dicerent cum lex curiata ferretur quae lata non esset, et duo consularis qui se dicerent\n in ornandis provinciis consularibus scribendo adfuisse, cum omnino ne senatus quidem\n fuisset. haec pactio non verbis sed nominibus et perscriptionibus multorum\n tabulis cum esse facta diceretur, prolata a Memmio est nominibus inductis\n auctore Pompeio. hic \n Appius erat idem. nihil sane iacturae. corruerat \n alter et plane inquam iacebat. \n \n ",
                "2":"\n \n Memmius autem dirempta coitione invito Calvino plane\n refrixerat et eo magis nunc totus iacet quod iam intellegebamus enuntiationem illam\n Memmi valde Caesari displicere. Messalla noster\n et eius Domitius competitor liberalis in populo valde fuit.\n nihil gratius. certi erant consules. at senatus\n decrevit ut tacitum iudicium ante comitia fieret ab iis consiliis quae erant ex omnibus sortita in singulos candidatos. magnus timor\n candidatorum. sed quidam iudices, in his Opimius,\n Veiento, Rantius, tribunos pl. appellarunt, ne iniussu\n populi iudicarent. res cedit; comitia dilata ex senatus consulto dum lex de\n tacito iudicio ferretur. venit legi dies. Terentius intercessit.\n consules qui illud levi bracchio egissent rem ad senatum detulerunt.\n hic \n Abdera non tacente me. dices \n \n tamen tu non quiescis? \n ignosce , vix possum. verum tamen quid tam ridiculum?\n senatus decreverat ne prius comitia haberentur quam lex lata esset; si qui\n intercessisset, res integra referretur. coepta ferri leviter, intercessum non\n invitis, res ad senatum. de ea re ita censuerunt comitia primo quoque tempore\n haberi esse e re publica. \n \n ",
                "3":"\n \n Scaurus qui erat paucis diebus illis absolutus, cum ego\n †patrem† eius ornatissime defendissem, obnuntiationibus per\n Scaevolam interpositis singulis diebus usque ad pr. Kal. Octobr., quo ego\n haec die scripsi, sublatis populo tributim domi suae satis fecerat. sed tamen\n etsi uberior liberalitas huius, gratior esse videbatur eorum qui occuparant.\n cuperem vultum videre tuum cum haec legeres; nam profecto spem habes nullam\n haec negotia multarum nundinarum fore. sed senatus hodie fuerat futurus, id\n est Kal. Octobribus; iam enim luciscit. ibi loquetur praeter\n Antium et Favonium libere nemo; nam Cato\n aegrotat. de me nihil timueris, sed tamen promitto nihil. \n \n ",
                "4":"\n \n quid quaeris aliud? iudicia , credo. Drusus,\n Scaurus non fecisse videntur. tres candidati fore rei\n putabantur, Domitius a Memmio, Messalla a\n Q. Pompeio\n Rufo, Scaurus a Triario aut a L.\n Caesare. \n quid poteris inquies pro iis\n dicere? \n ne vivam si scio; in illis quidem tribus libris quos\n tu dilaudas nihil reperio. \n \n ",
                "5":"\n \n cognosce cetera. ex fratris litteris incredibilia de\n Caesaris in me amore cognovi, eaque sunt ipsius Caesaris\n uberrimis litteris confirmata. Britannici belli exitus exspectatur; constat\n enim aditus insulae esse muratos mirificis molibus. etiam illud iam cognitum\n est neque argenti scripulum esse ullum in illa insula neque ullam spem praedae nisi ex\n mancipiis; ex quibus nullos puto te litteris aut musicis eruditos exspectare. \n \n ",
                "6":"\n \n Paulus in medio foro basilicam iam paene texerat isdem antiquis columnis,\n illam autem quam locavit facit magnificentissimam. quid quaeris? nihil\n gratius illo monumento, nihil gloriosius. itaque \n Caesaris amici, me dico et Oppium, dirumparis licet, in monumentum illud quod tu tollere laudibus solebas, ut forum\n laxaremus et usque ad atrium Libertatis explicaremus, contempsimus\n sexcenties HS; cum privatis non poterat transigi minore pecunia. efficiemus \n rem gloriosissimam; nam in campo Martio saepta tributis comitiis marmorea\n sumus et tecta facturi eaque cingemus excelsa porticu, ut mille passuum conficiatur.\n simul adiungetur huic operi villa etiam publica. dices \n \n quid mihi hoc monumentum proderit? † ad \n quid id laboramus res Romanas†. non enim te puto de\n lustro quod iam desperatum est, aut de iudiciis quae lege †Coctia†\n fiant quaerere. \n "
            },
            "19":{
                "0":"\n * * * † nunc ut opinionem habeas rerum†, ferendum est.\n quaeris ego me ut gesserim. constanter et libere. \n \n quid ? ille inquies ut ferebat? \n humaniter meaeque dignitatis quoad mihi satis factum esset habendam sibi\n rationem putabat. quo modo ergo absolutus? omnino \n † πορπαπυμνα †.\n accusatorum incredibilis infantia, id est L. Lentuli\n L. f., quem fremunt omnes praevaricatum, deinde Pompei\n mira contentio, iudicum sordes. ac tamen xxxii condemnarunt\n xxxviii absolverunt. iudicia reliqua impendent. \n \n ",
                "1":"\n \n nondum est plane expeditus. dices \n \n tu ergo haec quo modo fers? \n belle me hercule et in eo me valde amo. amisimus , mi\n Pomponi, omnem non modo sucum ac sanguinem sed etiam colorem et speciem\n pristinam civitatis. nulla est res publica quae delectet, in qua acquiescam.\n \n idne igitur inquies facile fers? \n id ipsum; recordor enim quam bella paulisper nobis gubernantibus civitas\n fuerit, quae mihi gratia relata sit. nullus dolor me angit unum omnia posse;\n dirumpuntur ii qui me aliquid posse doluerunt. multa mihi dant solacia, nec\n tamen ego de meo statu demigro, quaeque vita maxime est ad naturam ad eam me refero, ad\n litteras et studia nostra. dicendi laborem delectatione oratoria consolor;\n domus me et rura nostra delectant; non recordor unde ceciderim sed unde surrexerim.\n fratrem mecum et te si habebo, per me isti pedibus trahantur; vobis\n ἐμφιλοσοφῆσαι possum. locus ille animi\n nostri stomachus ubi habitabat olim concalluit; privata modo et domestica nos delectant.\n miram securitatem videbis; cuius plurimae me hercule partes sunt in tuo\n reditu; nemo enim in terris est mihi tam consentientibus sensibus. \n \n ",
                "2":"\n \n sed accipe alia. res fluit ad interregnum, et est non nullus odor\n dictaturae, sermo quidem multus; qui etiam \n Gabinium apud timidos iudices adiuvit. candidati consulares\n omnes rei ambitus. accedit etiam Gabinius; quem P.\n Sulla non dubitans quin foris esset postularat contra dicente et nihil\n obtinente Torquato. sed omnes absolventur nec posthac quisquam\n damnabitur nisi qui hominem occiderit. hoc tamen agitur severius, itaque\n iudicia calent. M. Fulvius\n Nobilior condemnatus est; multi alii urbani ne respondent quidem.\n \n \n ",
                "3":"\n \n quid aliud novi? etiam . absoluto \n Gabinio stomachantes alii iudices hora post Antiochum\n Gabinium nescio quem e \n Sopolidis pictoribus libertum, accensum Gabini, lege\n Papia condemnarunt. itaque dixit statim †resp. lege\n maiestatis ουσοιμρισαμαφιηι †.\n Pomptinus vult a. d. iiii Non. Novembr. triumphare.\n huic obviam Cato et Servilius praetores ad portam\n et Q. Mucius tribunus. negant enim latum de imperio, et\n est latum hercule insulse. sed erit cum Pomptino\n Appius consul. Cato tamen adfirmat se vivo illum non\n triumphaturum. id ego puto ut multa eiusdem ad nihilum recasurum.\n Appius sine lege suo sumptu in Ciliciam cogitat. \n \n ",
                "4":"\n a Quinto fratre et a Caesare\n accepi a. d. viiii Kal. Nov. xvii litteras datas a litoribus\n Britanniae proximis a. d. vi Kal. Octobr. confecta \n Britannia, obsidibus acceptis, nulla praeda, imperata tamen pecunia\n exercitum ex Britannia reportabant. Q. Pilius erat iam\n ad Caesarem profectus. tu , si aut amor in te est nostri ac\n tuorum aut ulla veritas aut etiam si sapis ac frui tuis commodis cogitas, adventare\n et prope adesse iam debes. non me hercule aequo animo te careo; te\n autem quid mirum, qui Dionysium tanto opere desiderem? quem \n quidem abs te cum dies venerit et ego et Cicero meus flagitabit.\n abs te proximas litteras habebam Epheso a. d. v Idus\n Sextil. datas. \n "
            },
            "20":{
                "0":"\n o exspectatas mihi tuas litteras! o gratum adventum! o constantiam promissi et fidem\n miram! o navigationem amandam! quam me hercule ego valde timebam recordans superioris\n tuae transmissionis δέρρεισ . sed nisi fallor\n citius te quam scribis videbo. credo enim te putasse tuas mulieres in\n Apulia esse. quod cum secus erit, quid te Apulia\n moretur? num \n Vestorio dandi sunt dies et ille Latinus\n ἀττικισμὸσ ex intervallo regustandus? quin \n tu huc advolas et invisis illius nostrae rei publicae †Germane\n putavi de nummis† ante comitia tributim uno loco divisis palam, inde\n absolutum Gabinium dictaturam †fruere iustitio et omnium rerum\n licentia†. \n \n ",
                "1":"\n \n perspice aequitatem animi mei et †ludum et contemptionem\n Seleucianae provinciae† et me hercule cum Caesare suavissimam\n coniunctionem (haec enim me una ex hoc naufragio tabula delectat); qui quidem\n Quintum meum tuumque, di boni! quem ad modum tractat honore, dignitate,\n gratia! non secus ac si ego essem imperator. hiberna legionis eligendi\n optio delata commodum, ut ad me Quintus scribit. hunc tu non\n ames? quem igitur istorum? \n sed heus tu!\n scripseramne tibi me esse legatum Pompeio et extra urbem quidem fore ex\n Idibus Ianuariis ? visum est hoc mihi ad multa quadrare.\n sed quid plura? coram opinor reliqua, ut tu tamen aliquid\n exspectes. Dionysio plurimam salutem; cui quidem ego non modo servavi sed\n etiam aedificavi locum. quid quaeris? ad summam laetitiam meam quam ex tuo\n reditu capio magnus illius adventus cumulus accedet. quo die ad me venies,\n tu, si me amas, apud me cum tuis maneas. \n "
            }
        },
        "4":{
            "0":{
                "0":"\n \n ego vero et tuum in discessu vidi animum et meo sum ipse testis.\n quo magis erit tibi videndum ne quid novi decernatur, ut hoc nostrum\n desiderium ne plus sit annuum. de \n Annio\n Saturnino curasti probe. \n \n ",
                "1":"\n \n de satis dando vero te rogo, quoad eris Romae tu ut satis des.\n et sunt aliquot satisdationes secundum mancipium veluti Mennianorum\n praediorum vel Atilianorum. de \n Oppio factum est ut volui, et maxime quod DCCC aperuisti. quae quidem ego utique vel versura facta\n solvi volo, ne extrema exactio nostrorum nominum exspectetur. \n \n ",
                "2":"\n \n nunc venio ad transversum illum extremae epistulae tuae versiculum in quo me\n admones de sorore. quae res se sic habet. ut veni in Arpinas,\n cum ad me frater venisset, in primis nobis sermo isque multus de te fuit. ex \n quo ego veni ad ea quae fueramus ego et tu inter nos de sorore in Tusculano\n locuti. nihil tam vidi mite, nihil tam placatum quam tum meus frater erat in\n sororem tuam, ut, etiam si qua fuerat ex ratione sumptus offensio, non appareret. \n ille sic dies. postridie ax Arpinati profecti sumus.\n ut in Arcano\n Quintus maneret dies fecit, ego Aquini, sed prandimus in\n Arcano. nosti hunc fundum. quo ut venimus,\n humanissime Quintus\n \n Pomponia\n inquit tu invita mulieres, ego viros accivero. \n nihil potuit, mihi quidem ut visum est, dulcius idque cum verbis tum etiam\n animo ac vultu. at illa audientibus nobis \n ego ipsa\n sum inquit hic hospita, id autem ex eo, ut opinor, quod\n antecesserat Statius ut prandium nobis videret. tum \n Quintus\n \n en \n inquit mihi haec ego patior cotidie. \n \n \n ",
                "3":"\n \n dices \n \n quid quaeso istuc erat? \n magnum ; itaque me ipsum commoverat; sic absurde et aspere verbis vultuque\n responderat. dissimulavi dolens. discubuimus omnes praeter illam,\n cui tamen Quintus de mensa misit. illa reiecit. quid \n multa? nihil meo fratre lenius, nihil asperius tua sorore mihi visum est; et multa\n praetereo quae tum mihi maiori stomacho quam ipsi Quinto fuerunt.\n ego inde Aquinum. Quintus in Arcano\n remansit et Aquinum ad me postridie mane venit mihique narravit nec secum\n illam dormire voluisse et cum discessura esset fuisse eius modi\n qualem ego vidissem. quid quaeris? vel ipsi hoc dicas licet, humanitatem ei\n meo iudicio illo die defuisse. haec ad te scripsi fortasse pluribus quam\n necesse fuit, ut videres tuas quoque esse partis instituendi et monendi.\n reliquum est ut ante quam proficiscare mandata nostra exhaurias, scribas ad\n me omnia, Pomptinum extrudas, cum profectus eris cures ut sciam, sic habeas\n nihil me hercule te mihi nec carius esse nec suavius. A. Torquatum\n amantissime dimisi Menturnis, optimum virum; cui me ad te scripsisse\n aliquid in sermone significes velim. \n \n "
            },
            "1":{
                "0":"\n A. d. vi Idus Maias , cum has dabam litteras, ex Pompeiano\n proficiscebar ut eo die manerem in Trebulano apud Pontium.\n deinde cogitabam sine ulla mora iusta itinera facere. in \n Cumano cum essem, venit ad me, quod mihi pergratum fuit, noster\n Hortensius; cui deposcenti mea mandata cetera universe mandavi, illud\n proprie, ne pateretur quantum esset in ipso prorogari nobis provincias. in \n quo eum tu velim confirmes gratumque mihi fecisse dicas quod et venerit ad me et hoc\n mihi praetereaque si quid opus esset promiserit. confirmavi ad eam causam\n etiam Furnium nostrum quem ad annum tribunum pl. videbam fore. \n \n ",
                "1":"\n \n habuimus in Cumano quasi pusillam Romam.\n tanta erat in his locis multitudo; cum interim Rufio noster,\n quod se a Vestorio observari videbat, strategemate hominem percussit; nam\n ad me non accessit. itane ? cum Hortensius veniret et infirmus et\n tam longe et Hortensius, cum maxima praeterea multitudo, ille non venit?\n non , inquam. \n non vidisti igitur hominem? inquies.\n qui potui non videre cum per emporium Puteolanorum iter\n facerem? in quo illum agentem aliquid credo salutavi, post etiam iussi valere\n cum me exiens e sua villa numquid vellem rogasset. hunc hominem parum gratum\n quisquam putet aut non in eo ipso laudandum quod laudari non laborarit? \n \n ",
                "2":"\n \n sed redeo ad illud. \n noli putare\n mihi aliam consolationem esse huius ingentis molestiae nisi quod spero non longiorem\n annua fore. hoc me ita velle multi non credunt ex consuetudine aliorum; tu\n qui scis omnem diligentiam adhibebis tum scilicet cum id agi debebit, cum ex\n Epiro redieris. de re publica scribas ad me velim si quid erit\n quod †operare†. nondum enim satis huc erat adlatum quo\n modo Caesar ferret de auctoritate perscripta, eratque rumor de\n Transpadanis eos iussos iiii viros creare. quod si\n ita est, magnos motus timeo. sed aliquid ex Pompeio sciam. \n "
            },
            "2":{
                "0":"\n A. d. vi Idus Maias veni in Trebulanum ad\n Pontium. ibi mihi tuae litterae binae redditae sunt tertio abs\n te die. eodem autem exiens e Pompeiano\n Philotimo dederam ad te litteras; nec vero nunc erat sane quod scriberem.\n qui de re publica rumores scribe, quaeso; in oppidis enim summum video\n timorem sed multa inania. quid de his cogites et quando scire velim.\n \n \n ",
                "1":"\n \n ad quas litteras tibi rescribi velis nescio. nullas enim adhuc\n acceperam praeter quae mihi binae simul in Trebulano redditae sunt; quarum\n alterae edictum P. Licini habebant (erant autem Nonis\n Maiis datae), alterae rescriptae ad meas Menturnensis. quam vereor\n ne quid fuerit σπουδαιότερον in iis quas non accepi\n quibus rescribi vis! \n apud \n \n Lentulum ponam te in gratia. \n \n ",
                "2":"\n \n Dionysius nobis cordi est. Nicanor tuus operam mihi dat\n egregiam. iam deest quod scribam et lucet. Beneventi cogitabam\n hodie. nostra continentia et diligentia †esse satis faciemus\n satis. a Pontio ex Trebulano a. d. v Idus Maias. \n \n \n "
            },
            "3":{
                "0":"\n \n Beneventum veni a. d. v Idus Majas. \n ibi accepi eas litteras quas tu superioribus litteris significaveras te\n dedisse; ad quas ego eo ipso die dederam ex Trebulano a\n Pontio. ac binas quidem tuas Beneventi accepi\n quarum alteras Funisulanus multo mane mihi dedit, alteras scriba\n Tullius. gratissima est mihi tua cura de illo meo primo et\n maximo mandato; sed tua profectio spem meam debilitat. ac †me ille\n illud labat†, non quo—, sed inopia cogimur eo contenti esse.\n de illo altero quem scribis tibi visum esse non alienum, vereor adduci ut\n nostra possit, et tu ais δυσδιάγνωστον esse.\n equidem sum facilis, sed tu aberis et me absente res haerebit . habebis mei rationem. nam posset aliquid, si\n utervis nostrum adesset, agente Servilia\n Servio fieri probabile. nunc si iam res placeat, agendi tamen\n viam non video. \n \n ",
                "1":"\n \n nunc venio ad eam epistulam quam accepi a Tullio. de \n Marcello fecisti diligenter. igitur senatus consultum si erit\n factum, scribes ad me; si minus, rem tamen conficies; mihi enim attribui oportebit, item\n Bibulo. sed non dubito quin senatus consultum expeditum sit in\n quo praesertim sit compendium populi. de \n Torquato probe. de \n Masone et Ligure, cum venerint. de illo quod\n Chaerippus (quoniam hic quoque \n πρόσνευσιν sustulisti), o provincia! etiamne hic mihi curandus est?\n curandus autem hactenus ne quid ad senatum consule! aut\n numera ! \n nam de ceteris — sed tamen commode, quod cum Scrofa.\n de \n \n Pomptino recte scribis. est enim ita ut, si ante Kal.\n Iunias\n Brundisi futurus sit, minus urgendi fuerint M'.\n Anneius et L. \n Tullius. \n \n ",
                "2":"\n \n quae de Sicinio audisti ea mihi probantur, modo ne illa exceptio\n in aliquem incurrat bene de nobis meritum. sed considerabimus, rem enim\n probo. de nostro itinere quod statuero, de quinque praefectis quid\n Pompeius facturus sit cum ex ipso cognoro faciam ut scias. de \n Oppio bene curasti quod ei de d_c_c_c_ exposuisti\n idque, quoniam Philotimum habes, perfice et cognosce rationem et ut agam\n planius, si me amas, prius quam proficiscaris effice. Magna me cura\n levaris. \n \n ",
                "3":"\n \n habes ad omnia. etsi paene praeterii chartam tibi deesse.\n mea captio est, si quidem eius inopia minus multa ad me scribis.\n tu vero aufer ducentos; etsi meam in eo parsimoniam huius paginae\n contractio significat. dum acta et rumores vel etiam si qua certa babes de\n Caesare exspecto. litteras et aliis et Pomptino\n de omnibus rebus diligenter dabis. \n "
            },
            "4":{
                "0":"\n \n plane deest quod scribam; nam nec quod mandem habeo (nihil enim praetermissum\n est), nec quod narrem (novi enim nihil), nec iocandi locus est; ita me multa\n sollicitant. tantum tamen scito, Idibus Maiis nos\n Venusia\n mane proficiscentis has dedisse. eo autem die credo aliquid actum in\n senatu. sequantur igitur nos tuae litterae quibus non modo res omnis sed\n etiam rumores cognoscamus. eas accipiemus Brundisi; ibi enim\n Pomptinum ad eam diem quam tu scripsisti exspectare consilium est.\n \n \n ",
                "1":"\n \n nos \n Tarenti quos cum Pompeio\n διαλόγουσ de re publica habuerimus ad te perscribemus.\n etsi id ipsum scire cupio quod ad tempus recte ad te scribere possim, id\n est quam diu Romae futurus sis, ut aut quo dem posthac litteras sciam aut\n ne dem frustra. sed ante quam proficiscare, utique explicatum sit illud HS\n x_x_ et d_c_c_c_ . hoc velim in\n maximis rebus et maxime necessariis habeas, ut quod auctore te velle coepi adiutore\n adsequar. \n "
            },
            "5":{
                "0":"\n \n Tarentum veni at d. xv Kal. Iunias. \n quod \n Pomptinum statueram exspectare, commodissimum duxi dies eos quoad ille\n veniret cum Pompeio consumere eoque magis quod ei gratum esse id videbam,\n qui etiam a me petierit ut secum et apud se essem cotidie. quod concessi\n libenter. multos enim eius praeclaros de re publica sermones accipiam,\n instruar etiam consiliis idoneis ad hoc nostrum negotium. \n \n ",
                "1":"\n \n sed ad te brevior iam in scribendo incipio fieri dubitans\n Romaene sis an iam profectus. quod tamen quoad ignorabo,\n scribam aliquid potius quam committam ut tibi cum possint reddi a me litterae non\n reddantur. nec tamen iam habeo quod aut mandem tibi aut narrem.\n mandavi omnia; quae quidem tu, ut polliceris, exhauries. narrabo \n cum aliquid habebo novi. illud tamen non desinam, dum adesse te putabo, de Caesaris nomine rogare ut confectum\n relinquas. avide exspecto tuas litteras et maxime ut norim tempus\n profectionis tuae. \n "
            },
            "6":{
                "0":"\n \n me et incommoda valetudo, e qua iam emerseram utpote\n cum sine febri laborassem, et Pomptini exspectatio de quo adhuc ne rumor\n quidem venerat, tenebat duodecimum iam diem Brundisi; sed cursum\n exspectabamus. \n \n ",
                "1":"\n \n tu si modo es Romae (vix enim puto), sin es, hoc vehementer\n animadvertas velim. Roma acceperam litteras Milonem meum queri\n per litteras iniuriam meam quod Philotimus socius esset in bonis suis.\n id ego ita fieri volui de C. Duroni sententia quem et\n amicissimum Miloni perspexeram et talem virum qualem tu iudicas cognoram.\n eius autem consilium meumque hoc fuerat, primum ut in potestate nostra\n esset res, ne illum malus emptor alienus mancipiis quae permulta secum habet spoliaret,\n deinde ut Faustae quoi cautum ille esse voluisset ratum esset.\n erat etiam illud ut ipsi nos si quid servari posset quam facillime\n servaremus. \n ",
                "2":"\n \n nunc rem totam perspicias velim;\n nobis enim scribuntur saepe maiora. si ille queritur, si scribit ad amicos,\n si idem Fausta vult, Philotimus, ut ego ei coram dixeram\n mihique ille receperat, ne sit invito Milone in bonis. nihil \n nobis fuerat tanti. sin haec leviora sunt, tu iudicabis. loquere \n cum Duronio. scripsi etiam ad Camillum, ad Caelium , ad Lamiam eoque magis quod\n non confidebam Romae te esse. summa erit haec.\n statues ut ex fide, fama reque mea videbitur. \n "
            },
            "7":{
                "0":"\n \n Actium venimus a. d. xvii Kal. Quintilis , cum quidem et\n Corcyrae et Sybotis muneribus tuis quae et\n Araus et meus amicus Eutychides opipare et φιλοπροσηνέστατα nobis congesserant epulati essemus Saliarem\n in modum. Actio maluimus iter facere pedibus qui incommodissime\n navigassemus, et Leucatam flectere molestum videbatur, actuariis autem\n minutis Patras accedere sine impedimentis non satis visum est decorum.\n ego , ut saepe tu me currentem hortatus es, cotidie meditor, praecipio meis,\n faciam denique ut summa modestia et summa abstinentia munus hoc extraordinarium\n traducamus. Parthus velim quiescat et fortuna nos iuvet, nostra\n praestabimus. \n \n ",
                "1":"\n \n tu quaeso quid agas, ubi quoque tempore futurus sis, qualis res nostras\n Romae reliqueris, maxime de X_X_ et D_C_C_C cura ut sciamus. id unis diligenter litteris\n datis quae ad me utique perferantur consequere. illud tamen, quoniam nunc\n abes cum id non agitur, aderis autem ad tempus, ut mihi recepisti, memento curare\n per te et per omnis nostros, in primis per Hortensium, ut annus noster\n maneat suo statu, ne quid novi decernatur. hoc tibi ita mando ut dubitem an\n etiam te rogem ut pugnes ne intercaletur. sed non audeo tibi omnia onera\n imponere; annum quidem utique teneto. Cicero\n meus, modestissimus et suavissimus puer, tibi salutem dicit. Dionysium\n semper equidem, ut scis, dilexi, sed cotidie pluris facio et me hercule in primis quod\n te amat nec tui mentionem intermitti sinit. \n "
            },
            "8":{
                "0":"\n ut Athenas a. d. vi Kal. Quintilis veneram, exspectabam ibi\n iam quartum diem Pomptinum neque de eius adventu certi quicquam habebam.\n eram autem totus, crede mihi, tecum et, quamquam sine iis per me ipse,\n tamen acrius vestigiis tuis monitus de te cogitabam. quid quaeris? non me\n hercule alius ullus sermo nisi de te. \n \n ",
                "1":"\n \n sed tu de me ipso aliquid scire fortasse mavis. haec sunt.\n adhuc sumptus nec in me aut publice aut privatim nec in quemquam comitum.\n nihil accipitur lege Iulia, nihil ab hospite.\n persuasum est omnibus meis serviendum esse famae meae. belle \n adhuc. hoc animadversum Graecorum laude et multo sermone\n celebratur. quod superest, elaboratur in hoc a me, sicut tibi sensi placere.\n sed haec tum laudemus cum erunt perorata. \n \n ",
                "2":"\n \n reliqua sunt eius modi ut meum consilium saepe reprehendam quod non aliqua\n ratione ex hoc negotio emerserim. o rem minime aptam meis moribus! o illud verum\n ἔρδοι τισ ! dices \n \n quid adhuc? nondum enim in negotio versaris? \n sane scio et puto molestiora restare. \n etsi haec ipsa fero equidem fronte, ut puto, et vultu bellissime sed angor\n intimis sensibus; ita multa vel iracunde vel insolenter vel in omni genere stulte\n insulse adroganter et dicuntur et tacentur cotidie; quae non quo te celem non perscribo\n sed quia δυσεξείλητα sunt. itaque admirabere\n meam βαθύτητα cum salvi redierimus; tanta mihi μελέτη huius virtutis datur. \n \n ",
                "3":"\n \n ergo haec quoque hactenus; etsi mihi nihil erat propositum ad scribendum,\n quia quid ageres, ubi terrarum esses, ne suspicabar quidem. nec hercule\n umquam tam diu ignarus rerum mearum fui, quid de Caesaris, quid de\n Milonis nominibus actum sit; ac non modo nemo domo sed ne Roma quidem quisquam, ut sciremus in re publica quid\n ageretur. qua re si quid erit quod scias de iis rebus quas putabis scire me\n velle, per mihi gratum erit si id curaris ad me perferendum. \n \n ",
                "4":"\n \n quid est praeterea? nihil sane nisi illud. valde me\n Athenae delectarunt urbe dumtaxat et urbis ornamento et hominum amore in\n te et in nos quadam benevolentia; †sed multum ea philosophia sursum\n deorsum†, si quidem est in Aristo, apud quem eram.\n nam \n Xenonem tuum vel nostrum potius Quinto concesseram, et tamen\n propter vicinitatem totos dies simul eramus. tu velim cum primum\n poteris tua consilia ad me scribas, ut sciam quid agas, ubi quoque tempore , maxime quando Romae futurus sis. \n "
            },
            "9":{
                "0":"\n hui, totiensne me litteras dedisse Romam, cum ad te nullas darem?\n at vero posthac frustra potius dabo quam, si recte dari potuerint,\n committam ut non dem. ne provincia nobis prorogetur, per fortunas! dum ades,\n quicquid provideri poterit provide. non dici potest\n quam flagrem desiderio urbis, quam vix harum rerum insulsitatem feram. \n \n ",
                "1":"\n \n Marcellus foede in Comensi. etsi ille magistratum\n non gesserat, erat tamen Transpadanus. ita mihi videtur non\n minus stomachi nostro quam \n Caesari fecisse. sed hoc ipse viderit. \n \n ",
                "2":"\n \n Pompeius mihi quoque videbatur, quod scribis Varronem dicere,\n in Hispaniam certe iturus. id ego minime probabam; qui quidem\n Theophani facile persuasi nihil esse melius quam illum nusquam discedere.\n ergo \n Graecus incumbet. valet autem auctoritas eius apud illum\n plurimum. \n \n ",
                "3":"\n \n ego has pr. Nonas\n Quintilis proficiscens Athenis dedi, cum ibi decem ipsos\n fuissem dies. venerat \n Pomptinus, una Cn. Volusius; aderat quaestor; tuus\n unus Tullius aberat. aphracta \n Rhodiorum et dicrota Mytilenaeorum habebam et aliquid ἐπικώπων . de \n Parthis erat silentium. quod superest, di iuvent! \n \n ",
                "4":"\n \n nos adhuc iter per Graeciam summa cum admiratione fecimus, nec\n me hercule habeo quod adhuc quem accusem meorum. videntur mihi nosse nostram\n causam et condicionem profectionis suae; plane serviunt existimationi meae.\n quod superest, si verum illud est οἵαπερ ἡ , certe permanebunt. nihil enim a me fieri ita videbunt\n ut sibi sit delinquendi locus. sin id parum profuerit, fiet aliquid a nobis\n severius. nam adhuc lenitate dulces sumus et, ut spero, proficimus\n aliquantum. sed ego hanc, ut Siculi dicunt, ἀνεξίαν in unum annum meditatus sum. proinde pugna\n ne, si quid prorogatum sit, turpis inveniar. \n \n ",
                "5":"\n \n nunc redeo ad quae mihi mandas. †in praefectis excusatio\n iis†, quos voles deferto. non ero tam μετέωροσ quam in Appuleio fui. Xenonem tam\n diligo quam tu, quod ipsum sentire certo scio. apud \n Patronem et reliquos barones te in maxima gratia posui et hercule merito\n tuo feci. nam mihi Ister dixit te scripsisse ad se mihi ex illius litteris\n rem illam curae fuisse, quod ei pergratum erat. sed cum Patro\n mecum egisset ut peterem a vestro Ariopago\n ὑπομνηματισμὸν tollerent quem Polycharmo praetore\n fecerant, commodius visum est et Xenoni et post ipsi Patroni\n me ad Memmium scribere, qui pridie quam ego Athenas veni\n Mytilenas profectus erat, ut is ad suos scriberet posse id sua voluntate\n fieri. non enim dubitabat Xeno quin ab Ariopagitis\n invito Memmio impetrari non posset. Memmius autem aedificandi\n consilium abiecerat; sed erat Patroni iratus. itaque scripsi ad\n eum accurate; cuius epistulae misi ad te exemplum. \n \n ",
                "6":"\n \n tu velim Piliam meis verbis consolere. indicabo enim\n tibi, tu illi nihil dixeris. accepi fasciculum in quo erat epistula\n Piliae. abstuli , aperui, legi. valde scripta est\n συμπαθῶσ . Brundisio quae tibi epistulae\n redditae sunt sine mea, tum videlicet datas cum ego me non belle haberem.\n nam illam † νομαναρια †\n me excusationem ne acceperis. cura ut omnia sciam sed maxime ut valeas. \n "
            },
            "10":{
                "0":"\n \n negotium magnum est navigare atque id mense Quintili.\n sexto die Delum\n Athenis venimus. Pr. Nonas\n Quintilis a Piraeo ad Zostera vento molesto, qui nos ibidem\n Nonis tenuit. ante viii Idus ad Ceo\n iucunde; inde Gyarum saevo vento non adverso; hinc Syrum, inde\n Delum, utroque citius quam vellemus, cursum confecimus. nam \n nosti aphracta Rhodiorum; nihil quod minus fluctum ferre possit.\n itaque erat in animo nihil festinare nec me Delo movere nisi\n omnia ἄκρα Γυρέων pura vidissem. \n \n ",
                "1":"\n \n de \n Messalla ad te statim ut audivi de Gyaro dedi litteras et id ipsum\n consilium nostrum etiam ad Hortensium cui quidem valde συνηγωνίων . sed tuas de eius iudici sermonibus et\n me hercule omni de rei publicae statu litteras exspecto πολιτικώτερον quidem scriptas, quoniam meos cum Thallumeto\n nostro pervolutas libros, eius modi inquam litteras ex quibus ego non quid fiat (nam id\n vel Helonius, vir gravissimus, potest efficere, cliens tuus) sed quid\n futurum sit sciam. \n cum haec leges, habebimus\n consules. omnia perspicere poteris de Caesare, de\n Pompeio, de ipsis iudiciis. \n \n ",
                "2":"\n \n nostra autem negotia, quoniam Romae commoraris, amabo te, \n explica. cui rei fugerat me rescribere, de strue laterum, plane rogo, de\n aqua, si quid poterit fieri, eo sis animo quo soles esse; quam ego cum mea sponte tum\n tuis sermonibus aestimo plurimi. ergo tu id conficies. praeterea \n si quid Philippus rogabit quod in tua re faceres, id velim facias.\n plura scribam ad te cum constitero. nunc eram plane in medio\n mari. \n "
            },
            "11":{
                "0":"\n \n Ephesum venimus a. d. xi Kal. Sextilis sexagesimo et\n quingentesimo post pugnam Bovillanam. navigavimus sine timore et\n sine nausea sed tardius propter aphractorum Rhodiorum imbecillitatem.\n de concursu legationum, privatorum et de incredibili multitudine quae mihi\n iam Sami sed mirabilem in modum Ephesi praesto fuit aut\n audisse te puto aut \n quid ad me attinet? \n verum tamen decumani quasi venissem cum imperio,\n Graeci quasi Ephesio praetori se alacres obtulerunt.\n ex quo te intellegere certo scio multorum annorum ostentationes meas nunc\n in discrimen esse adductas. sed ut spero, utemur ea palaestra quam a te\n didicimus omnibusque satis faciemus et eo facilius quod in nostra provincia confectae\n sunt pactiones. sed hactenus, praesertim cum cenanti mihi nuntiarit\n Cestius se de nocte proficisci. \n \n ",
                "1":"\n \n tua negotiola Ephesi curae mihi fuerunt, Thermoque,\n tametsi ante adventum meum liberalissime erat pollicitus tuis omnibus, tamen Philogenem\n et Seium tradidi, Apollonidensem Xenonem commendavi.\n omnino omnia se facturum recepit. ego praeterea rationem\n Philogeni permutationis eius quam tecum feci edidi. ergo \n haec quoque hactenus. \n \n ",
                "2":"\n \n redeo ad urbana. per fortunas! quoniam Romae manes,\n primum illud praefulci atque praemuni quaeso ut simus annui, ne intercaletur quidem.\n deinde exhauri mea mandata maximeque si quid potest de illo domestico\n scrupulo quem non ignoras, dein de Caesare cuius in cupiditatem te auctore\n incubui nec me piget. et si intellegis quam meum sit scire et curare quid in\n re publica fiat—fiat autem? immo vero etiam quid futurum sit, perscribe ad me\n omnia, sed diligentissime imprimisque ecquid iudiciorum status aut factorum aut\n futurorum etiam laboret. de aqua, si curae est, si quid\n Philippus aget animadvertes. \n "
            },
            "12":{
                "0":"\n \n ante quam aliquo loco consedero, neque longas a me neque semper mea manu\n litteras exspectabis; cum autem erit spatium, utrumque praestabo. nunc iter\n conficiebamus aestuosa et pulverulenta via. dederam \n Epheso pridie; has dedi Trallibus. in provincia mea\n fore me putabam Kal. Sextilibus. ex ea die, si me amas, παράπηγμα ἐνιαύσιον commoveto. interea tamen haec\n mihi quae vellem adferebantur, primum otium Parthicum, dein confectae\n pactiones publicanorum, postremo seditio militum sedata ab Appio\n stipendiumque eis usque ad Idus\n Quintilis persolutum. \n \n ",
                "1":"\n \n nos \n Asia accepit admirabiliter. adventus noster nemini ne minimo\n quidem fuit sumptui. spero meos omnis servire laudi meae. tamen \n magno timore sum sed bene speramus. \n omnes iam nostri praeter Tullium tuum venerunt. erat \n mihi in animo recta proficisci ad exercitum, aestivos mensis reliquos rei militari dare,\n hibernos iuris dictioni. \n \n ",
                "2":"\n \n tu velim, si me nihilo minus nosti curiosum in re publica quam te, scribas ad\n me omnia quae sint, quae futura sint. nihil mihi gratius facere potes; nisi\n tamen id erit mihi gratissimum, si quae tibi mandavi confeceris imprimisque illud\n ἐνδόμυχον , quo mihi scis nihil esse carius.\n habes epistulam plenam festinationis et pulveris; reliquae subtiliores\n erunt. \n "
            },
            "13":{
                "0":"\n \n Laodiceam veni pridie Kal. Sextilis. \n ex hoc die clavum anni movebis. nihil exoptatius adventu meo,\n nihil carius. sed est incredibile quam me negoti taedeat, non habeat satis\n magnum campum ille tibi non ignotus cursus animi et industriae meae, praeclara opera\n cesset. quippe , ius Laodiceae me dicere, cum Romae\n A. Plotius dicat, et, cum exercitum noster amicus habeat tantum, me\n nomen habere duarum legionum exilium? denique haec non desidero, lucem,\n forum, urbem, domum, vos desidero. sed feram ut potero, sit modo annuum.\n si prorogatur, actum est. verum perfacile resisti potest, tu\n modo Romae sis. \n \n ",
                "1":"\n \n quaeris quid hic agam. ita vivam ut maximos sumptus facio.\n mirifice delector hoc instituto. admirabilis abstinentia ex\n praeceptis tuis, ut verear ne illud quod tecum permutavi versura mihi solvendum sit.\n Appi vulnera non refrico, sed apparent nec occuli possunt. \n iter \n Laodicea faciebam a. d. iii Non. Sextilis , cum has litteras\n dabam, in castra in Lycaoniam. inde ad Taurum\n cogitabam, ut cum Moeragene signis collatis, si possem, de servo tuo deciderem. \n \n clítellae bovi súnt impositae; pláne\n non est nóstrum onus. \n \n sed feremus, modo, si me amas, sim annuus adsis tu ad tempus ut senatum totum\n excites. mirifice sollicitus sum quod iam diu mihi ignota sunt ista omnia.\n qua re ut ad te ante scripsi, cum cetera tum res publica cura ut mihi nota\n sit. plura scribam †tarde tibi redditu iri†, sed dabam\n familiari homini ac domestico, C. Andronico\n Puteolano. tu autem saepe dare tabellariis publicanorum poteris\n per magistros scripturae et portus nostrarum dioecesium. \n "
            },
            "14":{
                "0":"\n \n etsi in ipso itinere et via discedebant publicanorum tabellarii et eramus in\n cursu, tamen surripiendum aliquid putavi spati, ne me immemorem mandati tui putares.\n itaque subsedi in ipsa via, dum haec quae longiorem desiderant orationem\n summatim tibi perscriberem. \n \n ",
                "1":"\n \n maxima exspectatione in perditam et plane eversam in perpetuum provinciam nos\n venisse scito pridie Kal. Sextilis , moratos triduum Laodiceae,\n triduum Apameae, totidem dies Synnade. . audivimus \n nihil aliud nisi imperata ἐπικεφάλαια \n solvere non posse, ὠνὰσ omnium venditas,\n civitatum gemitus, ploratus, monstra quaedam non hominis sed ferae nescio cuius immanis.\n quid quaeris? taedet omnino eos vitae. \n \n ",
                "2":"\n \n levantur tamen miserae civitates quod nullus fit sumptus in nos neque in\n legatos neque in quaestorem neque in quemquam. scito non modo nos foenum aut\n quod e lege Iulia dari solet non accipere sed ne ligna quidem, nec praeter\n quattuor lectos et tectum quemquam accipere quicquam, multis locis ne tectum quidem et\n in tabernaculo manere plerumque. itaque incredibilem in modum concursus fiunt\n ex agris, ex vicis, ex domibus omnibus. me hercule etiam adventa nostro\n reviviscunt. iustitia , abstinentia, clementia tui Ciceronis\n itaque opiniones omnium superavit. \n \n ",
                "3":"\n \n Appius ut audivit nos venire, in ultimam provinciam se coniecit\n Tarsum usque. ibi forum agit. de \n Partho silentium est, sed tamen concisos equites nostros a barbaris\n nuntiabant ii qui veniebant. Bibulus ne cogitabat quidem etiam nunc in\n provinciam suam accedere; id autem facere ob eam causam dicebant quod tardius vellet\n decedere. nos in castra properabamus quae aberant tridui. \n "
            },
            "15":{
                "0":"\n \n accepi \n Roma sine epistula tua fasciculum litterarum; in quo, si modo valuisti et\n Romae fuisti, Philotimi duco esse culpam, non tuam.\n haud epistulam dictavi sedens in raeda, cum in castra proficiscerer a\n quibus aberam bidui. paucis diebus habebam certos homines quibus darem\n litteras. itaque eo me servavi. \n \n ",
                "1":"\n \n nos tamen, etsi hoc te ex aliis audire malo, sic in provincia nos gerimus,\n quod ad abstinentiam attinet, ut nullus terruncius insumatur in quemquam. id \n fit etiam et legatorum et tribunorum et praefectorum diligentia; nam omnes mirifice\n συμφιλοδοξοῦσιν gloriae meae. Lepta\n noster mirificus est. sed nunc propero. perscribam ad te paucis\n diebus omnia. \n \n ",
                "2":"\n \n Cicerones nostros Deiotarus filius, qui rex ab senatu\n appellatus est, secum in regnum. dum in aestivis nos essemus, illum pueris\n locum esse bellissimum duximus. \n \n ",
                "3":"\n \n Sestius ad me scripsit quae tecum esset de mea domestica et maxima cura\n locutus et quid tibi esset visum. amabo te, incumbe in eam rem et ad me\n scribe quid et possit et tu censeas. \n ",
                "4":"\n \n idem \n scripsit Hortensium de proroganda nostra provincia dixisse nescio quid.\n mihi in Cumano diligentissime se ut annui essemus defensurum\n receperat. si quicquam me amas, hunc locum muni. dici non potest\n quam invitus a vobis absim; et simul hanc gloriam iustitiae et abstinentiae fore\n inlustriorem spero si cito decesserimus, id quod Scaevolae contigit qui\n solos novem mensis Asiae praefuit. \n \n ",
                "5":"\n \n Appius noster cum me adventare videret, profectus est Tarsum\n usque Laodicea. ibi forum agit, cum ego sim in provincia.\n quam eius iniuriam non insector. satis enim habeo negoti in\n sanandis vulneribus quae sunt imposita provinciae; quod do operam ut faciam quam minima\n cum illius contumelia. sed hoc Bruto nostro velim dicas, illum\n fecisse non belle qui adventu meo quam longissime potuerit discesserit. \n \n "
            },
            "16":{
                "0":"\n \n quam vellem Romae esses, si forte non es! nihil enim\n certi habebamus nisi accepisse nos tuas litteras a. d. x iiii Kal. Sextil. \n datas, in quibus scriptum esset te in Epirum iturum circiter Kal. Sextil.\n sed sive Romae es sive in Epiro,\n Parthi Euphraten transierunt duce Pacoro,\n Orodis regis Parthorum filio, cum \n cunctis fere copiis. Bibulus nondum audiebatur esse in Syria;\n Cassius in oppido Antiochia est cum omni exercitu, nos in\n Cappadocia ad Taurum cum exercitu ad Cybistra;\n hostis in Cyrrhestica quae Syriae pars proxima est provinciae\n meae. his de rebus scripsi ad senatum, quas litteras, si Romae\n es, videbis putesne reddendas et multa, immo omnia, quorum κεφάλαιον ne quid inter caesa et porrecta, ut aiunt, oneris mihi addatur\n aut temporis. nobis enim hac infirmitate exercitus inopia sociorum,\n praesertim fidelium, certissimum subsidium est hiems. ea si venerit nec illi\n ante in meam provinciam transierint, unum vereor ne senatus propter urbanarum rerum\n metum Pompeium nolit dimittere. quod si alium ad ver mittit, non\n laboro, nobis modo temporis ne quid prorogetur. \n \n ",
                "1":"\n \n haec igitur, si es Romae; sin abes aut etiam si ades, haec\n negotia sic se habent. stamus animis et, quia consiliis, ut videmur, bonis\n utimur, speramus etiam manu. tuto consedimus copioso a frumento,\n Ciliciam prope conspiciente, expedito ad mutandum loco, parvo exercitu\n sed, ut spero, ad benevolentiam erga nos consentiente. quem nos\n Deiotari adventu cum suis omnibus copiis duplicaturi eramus.\n sociis multo fidelioribus utimur quam quisquam usus est; quibus\n incredibilis videtur nostra et mansuetudo et abstinentia. dilectus habetur\n civium Romanorum; frumentum ex agris in loca tuta comportatur.\n si fuerit occasio, manu, si minus, locis nos defendemus. \n \n ",
                "2":"\n \n qua re bono animo es. video enim te et, quasi coram adsis, ita\n cerno συμπάθειαν amoris tui. sed te rogo, si\n ullo pacto fieri poterit, si integra in senatu nostra causa ad Kal.\n Ianuarias manserit, ut Romae sis mense\n Ianuario. profecto nihil accipiam iniuriae, si tu aderis.\n amicos consules habemus, nostrum tribunum pl. Furnium.\n verum tua est opus adsiduitate, prudentia, gratia. tempus est\n necessarium. sed turpe est me pluribus verbis agere tecum. \n \n ",
                "3":"\n \n Cicerones nostri sunt apud Deiotarum sed, si opus erit,\n deducentur Rhodum. tu si es Romae, ut soles,\n diligentissime, si in Epiro, mitte tamen ad nos de tuis aliquem\n tabellarium, ut et tu quid nos agamus et nos quid tu agas quidque\n acturus sis scire possimus. ego tui Bruti rem sic ago ut suam\n ipse non ageret. sed iam exhibeo pupillum neque defendo; sunt enim negotia et\n lenta et inania. faciam tamen satis tibi quidem cui difficilius est quam\n ipsi; sed certe satis faciam utrique. \n "
            },
            "17":{
                "0":"\n \n obsignaram iam epistulam eam, quam puto te modo perlegisse scriptam mea manu\n in qua omnia continentur, cum subito Apellae tabellarius a. d. xi\n Kal. Octobris septimo quadragesimo die Roma celeriter (hui tam\n longe!) mihi tuas litteras reddidit. ex quibus non dubito quin tu\n Pompeium exspectaris dum Arimino rediret et iam in\n Epirum profectus sis, magisque vereor, ut scribis, ne in\n Epiro sollicitus sis non minus quam nos hic sumus. de \n Atiliano nomine scripsi ad Philotimum ne appellaret \n Messallam. \n \n ",
                "1":"\n \n itineris nostri famam ad te pervenisse laetor magisque laetabor si reliqua\n cognoris. filiolam tuam tibi †iam Romae†\n iucundam esse gaudeo, eamque quam numquam vidi tamen et amo et amabilem esse certo scio.\n etiam atque etiam vale. \n \n ",
                "2":"\n \n de \n Patrone et tuis condiscipulis quae de parietinis in Melita\n laboravi ea tibi grata esse gaudeo. quod scribis libente te repulsam tulisse\n eum qui cum sororis tuae fili patruo certarit, magni amoris signum. itaque me\n etiam admonuisti ut gauderem; nam mihi in mentem non venerat. \n non \n credo inquis. ut libet; sed plane gaudeo, quoniam τὸ interest τοῦ φθονεῖν . \n "
            },
            "18":{
                "0":"\n \n Saturnalibus mane se mihi Pindenissitae dediderunt septimo et quinquagesimo\n die postquam oppugnare eos coepimus. \n qui malum! isti Pindenissitae qui\n sunt? inquies; nomen audivi numquam. \n quid ego faciam? num potui Ciliciam\n Aetoliam aut Macedoniam reddere? hoc iam sic habeto\n nec hoc exercitu nec hic tanta negotia geri potuisse.\n quae cognosce ἐν ἐπιτομῇ ; sic enim\n concedis mihi proximis litteris. Ephesum ut venerim nosti, qui etiam mihi\n gratulatus es illius diei celebritatem qua nihil me umquam delectavit magis.\n inde \n in oppidis iis †quae erant† mirabiliter\n accepti Laodiceam\n pridie Kal. Sextilis venimus. ibi morati biduum perinlustres\n fuimus honorificisque verbis omnis iniurias revellimus superiores, quod idem \n Colossis\n , dein Apameae quinque dies morati et Synnadis triduum,\n Philomeli quinque dies, Iconi decem fecimus.\n nihil ea iuris dictione aequabilius, nihil lenius, nihil gravius.\n \n \n ",
                "1":"\n \n inde in castra veni a. d. VII Kalendas\n Septembris. A. d. III exercitum lustravi apud Iconium.\n ex his castris, cum graves de Parthis nuntii venirent, perrexi\n in Ciliciam per Cappadociae partem eam quae\n Ciliciam attingit, eo consilio ut Armenius\n Artavasdes et ipsi Parthi\n Cappadocia se excludi putarent. cum dies quinque ad\n Cybistra Cappadociae castra habuissem, certior sum factus\n Parthos ab illo aditu Cappadociae longe abesse,\n Ciliciae magis imminere. itaque confestim iter in\n Ciliciam feci per Tauri pylas. Tarsum veni a.\n d. III Nonas\n Octobris. \n \n ",
                "2":"\n \n inde ad Amanum contendi qui Syriam a\n Cilicia in aquarum divertio dividit; qui mons erat hostium plenus\n sempiternorum. hic a. d. iii Idus Octobr. magnum numerum hostium\n occidimus. castella munitissima nocturno Pomptini adventu,\n nostro matutino cepimus, incendimus. imperatores appellati sumus.\n castra paucos dies habuimus ea ipsa quae contra Darium\n habuerat apud Issum\n Alexander, imperator haud paulo melior quam aut tu aut ego. ibi \n dies quinque morati direpto et vastato Amano inde discessimus.\n interim (scis enim dici quaedam πανικά ,\n dici item τὰ κενὰ τοῦ πολέμου ) rumore adventus\n nostri et Cassio qui Antiochia tenebatur animus accessit et\n Parthis timor iniectus est. itaque eos cedentis ab oppido\n Cassius insecutus rem bene gessit. qua in fuga magna\n auctoritate Osaces dux Parthorum vulnus accepit eoque interiit paucis post\n diebus. erat in Syria nostrum nomen in gratia. \n \n ",
                "3":"\n \n venit interim Bibulus; credo, voluit appellatione hac\n inani nobis esse par. in eodem Amano coepit loreolam in mustaceo\n quaerere. at ille cohortem primam totam perdidit centurionemque primi pili\n nobilem sui generis Asinium Dentonem et reliquos cohortis eiusdem et\n Sex. Lucilium, T. Gavi\n Caepionis locupletis et splendidi hominis filium, tribunum militum.\n sane plagam odiosam acceperat cum re tum tempore. \n nos ad Pindenissum, quod oppidum munitissimum\n Eleutherocilicum omnium memoria in armis fuit. feri homines et\n acres et omnibus rebus ad defendendum parati. cinximus vallo et fossa; aggere\n maximo, vineis, turre altissima, magna tormentorum copia, multis sagittariis, magno\n labore, apparatu multis sauciis nostris, incolumi exercitu negotium confecimus.\n hilara sane Saturnalia militibus quoque quibus equis exceptis\n reliquam praedam concessimus. mancipia venibant Saturnalibus\n tertiis. cum haec scribebam, in tribunali res erat ad HS c_x_x_ . hinc exercitum in hiberna agri male pacati deducendum\n Quinto fratri dabam; ipse me Laodiceam recipiebam.\n \n \n ",
                "4":"\n \n haec adhuc. sed ad praeterita revertamur. quod me\n maxime hortaris et quod pluris est quam omnia, in quo laboras ut etiam\n Ligurino\n Μώμῳ satis faciamus, moriar si quicquam fieri potest\n elegantius. nec iam ego hanc continentiam appello, quae virtus voluptati\n resistere videtur. ego in vita mea nulla umquam voluptate tanta sum adfectus\n quanta adficior hac integritate, nec me tam fama quae summa est quam res ipsa delectat.\n quid quaeris? fuit tanti. me ipse non noram nec satis sciebam\n quid in hoc genere facere possem. recte \n πεφυσίωμαι . nihil est praeequis \n carius . interim haec λαμπρά .\n Ariobarzanes opera mea vivit, regnat; ἐν consilio et auctoritate et quod insidiatoribus eius ἀπρόσιτον me non modo ἀδωροδόκητον praebui regem regnumque servavi. interea e\n Cappadocia ne pilum quidem. Brutum abiectum quantum potui\n excitavi; quem non minus amo quam tu, paene dixi quam te. atque etiam spero\n toto anno imperi nostri terruncium sumptus in provincia nullum fore. \n \n ",
                "5":"\n \n habes omnia. nunc publice litteras Romam mittere\n parabam. uberiores erunt quam si ex Amano misissem. at te\n Romae non fore! sed est totum in eo \n quid Kalendis\n Martiis futurum sit. vereor enim ne cum de provincia agetur, si\n Caesar resistet, nos retineamur. his tu si adesses, nihil\n timerem. \n \n ",
                "6":"\n \n redeo ad urbana quae ego diu ignorans ex tuis iucundissimis litteris a. d.\n v Kal. Ianuarias denique cognovi. eas diligentissime\n Philogenes, libertus tuus, curavit perlonga et non satis tuta via\n perferendas. nam quas Laeni pueris scribis datas non acceperam.\n iucunda de Caesare et quae senatus decrevit et quae tu speras.\n quibus ille si cedit, salvi sumus. incendio \n Plaetoriano quod Seius ambustus es minus moleste fero.\n Lucceius de Q. Cassio cur tam vehemens fuerit et\n quid actum sit aveo scire. \n \n ",
                "7":"\n \n ego cum Laodiceam venero, Quinto sororis tuae filio\n togam puram iubeor dare; cui moderabor diligentius. Deiotarus cuius\n auxiliis magnis usus sum ad me, ut scripsit, cum Ciceronibus\n Laodiceam venturus erat. tuas etiam Epiroticas\n exspecto litteras, ut habeam rationem non modo negoti verum etiam oti tui.\n Nicanor in officio est et a me liberaliter tractatur. quem , ut\n puto, Romam cum litteris publicis mittam, ut et diligentius perferantur et\n idem ad me certa de te et a te referat. Alexis quod mihi totiens\n salutem adscribit est gratum; sed cur non suis litteris idem facit quod meus ad te\n Alexis facit? Phemio quaeritur κέρασ . sed haec hactenus. cura ut valeas et ut sciam\n quando cogites Romam. etiam atque etiam vale. \n \n ",
                "8":"\n \n tua tuosque Thermo et praesens Ephesi\n diligentissime commendaram et nunc per litteras ipsumque intellexi esse perstudiosum\n tui. tu velim, quod antea ad te scripsi, de domo Pammeni des\n operam ut quod tuo meoque beneficio puer habet cures ne qua ratione convellatur. utrique\n nostrum honestum existimo; tum mihi erit pergratum. \n "
            },
            "19":{
                "0":"\n \n te in Epirum salvum venisse et, ut scribis, ex sententia\n navigasse vehementer gaudeo, non esse Romae meo tempore pernecessario\n submoleste fero. hoc me tamen consolor uno: spero te istic iucunde hiemare et\n libenter requiescere. \n \n ",
                "1":"\n \n C. Cassius, frater Q. Cassi familiaris tui,\n pudentiores illas litteras miserat de quibus tu ex me requiris quid sibi voluerint quam\n eas quas postea misit, quibus per se scribit confectum esse Parthicum\n bellum. recesserant illi quidem ab Antiochia ante\n Bibuli adventum sed nullo nostro εὐημερήματι ; hodie vero hiemant in Cyrrhestica, maximumque\n bellum impendet. nam et Orodi regis Parthorum\n filius in provincia nostra est, nec dubitat Deiotarus, cuius filio pacta\n est Artavasdis filia ex quo sciri potest, quin cum omnibus copiis ipse\n prima aestate Euphraten transiturus sit. quo autem die Cassi\n litterae victrices in senatu recitatae sunt, datae Nonis\n Octobribus, eodem meae tumultum nuntiantes. Axius noster ait\n nostras auctoritatis plenas fuisse, illis negat creditum. Bibuli nondum\n erant adlatae; quas certo scio plenas timoris fore. \n \n ",
                "2":"\n \n ex his rebus hoc vereor ne cum Pompeius propter metum rerum\n novarum nusquam dimittatur, Caesari nullus honos a senatu habeatur, dum hic\n nodus expediatur, non putet senatus nos ante quam successum sit oportere decedere nec in\n tanto motu rerum tantis provinciis singulos legatos praeesse. hic ne quid\n mihi prorogetur, quod ne intercessor quidem sustinere possit, horreo atque eo magis quod\n tu abes qui consilio, gratia, studio multis rebus occurreres. sed dices me\n ipsum mihi sollicitudinem struere. cogor ut velim ita sit; sed omnia metuo.\n etsi bellum ἀκροτελεύτιον habet illa tua\n epistula quam dedisti nauseans Buthroto, \n tibi , ut video\n et spero, nulla ad decedendum erit mora. \n \n mallem \n \n ut video, nihil opus fuit ut spero. \n \n \n ",
                "3":"\n \n acceperam autem satis celeriter Iconi per publicanorum\n tabellarios a Lentuli triumpho datas. in his γλυκύπικρον illud confirmas moram mihi nullam fore; deinde\n addis, si quid secus, te ad me esse venturum. angunt me dubitationes tuae;\n simul et vides quas acceperim litteras. nam quas Hermonis centurionis caculae\n ipse scribis te dedisse non accepi. Laeni pueris te dedisse saepe ad me\n scripseras. eas \n Laodiceae denique, cum eo venissem, iii Idus Februar. \n Laenius mihi reddidit datas a. d. x Kal. Octobris. \n Laenio tuas commendationes et statim verbis et reliquo tempore re probabo.\n \n ",
                "4":"\n \n eae litterae cetera vetera habebant, unum\n hoc novum de Cibyratis pantheris. multum te amo quod respondisti\n M. Octavio\n te non putare. sed posthac omnia quae recta non erunt pro certo negato.\n nos enim et nostra sponte bene firmi et me hercule auctoritate tua\n inflammati vicimus omnis (hoc tu ita reperies) cum abstinentia tum iustitia, facilitate,\n clementia. cave putes quicquam homines magis umquam esse miratos quam nullum\n terruncium me obtinente provinciam sumptus factum esse nec in rem publicam nec in\n quemquam meorum praeter quam in L. Tullium legatum. is \n ceteroqui abstinens sed Iulia lege transitans, semel tamen in diem, non ut\n alii solebant omnibus vicis (praeter eum semel nemo accepit), facit ut mihi excipiendus\n sit, cum terruncium nego sumptus factum. praeter eum accepit nemo.\n has a nostro Q. Titinio sordis accepimus. \n \n ",
                "5":"\n \n ego aestivis confectis Quintum fratrem hibernis et\n Ciliciae praefeci. Q. Volusium tui\n Tiberi generum, certum hominem sed mirifice etiam abstinentem, misi in\n Cyprum ut ibi pauculos dies esset, ne cives Romani pauci qui\n illic negotiantur ius sibi dictum negarent; nam evocari ex insula \n \n ",
                "6":"\n \n Cyprios non licet. ipse in Asiam profectus sum\n Tarso\n Nonis\n Ianuariis, non me hercule dici potest qua admiratione Ciliciae\n civitatum maximeque Tarsensium. postea veroquam\n Taurum transgressus sum, mirifica exspectatio Asiae\n nostrarum dioecesium quae sex mensibus imperi mei nullas meas acceperat litteras,\n numquam hospitem viderat. illud autem tempus quotannis ante me fuerat in hoc\n quaestu. civitates locupletes ne in hiberna milites reciperent magnas\n pecunias dabant, Cyprii talenta Attica\n cc ; qua ex insula (non ὑπερβολικῶσ sed\n verissime loquor) nummus nullus me obtinente erogabitur. ob haec beneficia\n quibus illi obstupescunt nullos honores mihi nisi verborum decerni sino, statuas,\n fana, τέθριππα prohibeo nec sum in ulla re alia\n molestus civitatibus—sed fortasse tibi qui haec praedicem de me.\n perfer , si me amas; tu enim me haec facere voluisti. \n \n ",
                "7":"\n \n iter igitur ita per Asiam feci ut etiam fames qua nihil miserius\n est, quae tum erat in hac mea Asia (messis enim nulla fuerat), mihi optanda\n fuerit. quacumque iter feci, nulla vi, nullo iudicio, nulla contumelia,\n auctoritate et cohortatione perfeci ut et Graeci et cives\n Romani qui frumentum compresserant magnum numerum populis pollicerentur.\n \n \n ",
                "8":"\n \n Idibus\n Februariis, quo die has litteras dedi, forum institueram agere\n Laodiceae\n Cibyraticum et Apamense, ex Idibus\n Martiis ibidem Synnadense, Pamphylium (tum\n Phemio dispiciam κέρασ ,\n Lycaonium, Isauricum; ex Idibus\n Maiis in Ciliciam, ut ibi Iunius consumatur,\n velim tranquille a Parthis. Quintilis, si erit ut volumus, in\n itinere est per provinciam redeuntibus consumendus. venimus enim in provinciam Laodiceam\n Sulpicio et Marcello consulibus pridie Kalendas\n Sextilis. inde nos oportet decedere a. d. III\n Kalendas\n Sextilis. primum contendam a Quinto fratre ut se\n praefici patiatur, quod et illo et me invitissimo fiet. sed aliter honeste\n fieri non potest, praesertim cum virum optimum Pomptinum ne nunc quidem\n retinere possim. rapit enim hominem Postumius\n Romam, fortasse etiam Postumia. \n \n ",
                "9":"\n \n habes consilia nostra; nunc cognosce de Bruto. familiaris habet\n Brutus tuus quosdam creditores Salaminiorum ex\n Cypro, M. Scaptium et P.\n Matinium; quos mihi maiorem in modum commendavit. Matinium non\n novi, Scaptius ad me in castra venit. pollicitus sum curaturum\n me Bruti causa ut ei Salaminii pecuniam solverent.\n egit gratias. praefecturam petivit. negavi me cuiquam\n negotianti dare (quod idem tibi ostenderam Cn. Pompeio\n petenti probaram institutum meum, quid dicam Torquato de M.\n Laenio tuo, multis aliis?); sin praefectus vellet esse syngraphae causa, me\n curaturum ut exigeret. gratias egit, discessit. Appius noster\n turmas aliquot equitum dederat huic Scaptio per quas\n Salaminios coerceret, et eundem habuerat praefectum; vexabat\n Salaminios. ego equites ex Cypro decedere iussi.\n moleste tulit Scaptius. \n ",
                "10":"\n \n quid multa? ut ei fidem meam praestarem, cum ad me Salaminii\n Tarsum venissent et in iis Scaptius, imperavi ut pecuniam\n solverent. multa de syngrapha, de Scapti iniuriis.\n negavi me audire; hortatus sum, petivi etiam pro meis in civitatem\n beneficiis ut negotium conficerent, dixi denique me coacturum. homines non\n modo non recusare sed etiam hoc dicere, se a me solvere. quod enim praetori\n dare consuessent, quoniam ego non acceperam, se a me quodam modo dare atque etiam minus\n esse aliquanto in Scapti nomine quam in vectigali praetorio.\n conlaudavi homines. \n recte \n inquit Scaptius, sed subducamus summam. \n interim cum ego in edicto translaticio centesimas me observaturum haberem cum\n anatocismo anniversario, ille ex syngrapha postulabat quaternas. \n quid \n ais? inquam, possumne contra meum edictum? \n at ille profert senatus consultum Lentulo\n Philippoque consulibus, ut qui Ciliciam obtineret ius ex\n illa sungrapha diceret . \n \n ",
                "11":"\n \n cohorrui primo; etenim erat interitus civitatis. reperio duo\n senatus consulta isdem consulibus de eadem syngrapha. Salaminii cum\n Romae versuram facere vellent, non poterant, quod lex\n Gabinia vetabat. tum iis Bruti familiares freti\n gratia Bruti dare volebant quaternis, si sibi senatus consulto caveretur.\n fit gratia Bruti senatus consultum, ut neve\n salaminis neve qui eis dedisset fraudi esset . pecuniam numerarunt. \n at postea venit in mentem faeneratoribus nihil se iuvare illud senatus\n consultum, quod ex syngrapha ius dici lex Gabinia vetaret. tum \n fit senatus consultum, ut ex ea syngrapha ius diceretur , non ut alio iure ea syngrapha esset quam ceterae sed ut eodem.\n cum haec disseruissem, seducit me Scaptius; ait se nihil\n contra dicere sed illos putare talenta cc se debere; ea se velle accipere;\n debere autem illos paulo minus. rogat ut eos ad ducenta perducam. \n optime \n inquam. voco illos ad me remoto Scaptio.\n \n quid ? vos quantum inquam debetis? \n respondent \n cvi . refero ad Scaptium. homo clamare.\n \n quid ? opus est inquam rationes conferatis. \n adsidunt , subducunt; ad nummum convenit.\n illi se numerare velle, urgere ut acciperet. Scaptius me\n rursus seducit, rogat ut rem sic relinquam. dedi veniam homini impudenter\n petenti; Graecis querentibus, ut in fano deponerent postulantibus non\n concessi. clamare omnes qui aderant, alii nihil\n impudentius Scaptio qui centesimis cum anatocismo contentus non esset, alii nihil stultius. mihi autem impudens\n magis quam stultus videbatur; nam aut bono nomine centesimis contentus non erat aut non\n bono quaternas centesimas sperabat. habes meam causam. \n \n ",
                "12":"\n \n quae si Bruto non probatur, nescio cur illum amemus.\n sed avunculo eius certe probabitur, praesertim cum senatus consultum modo\n factum sit, puto, postquam tu es profectus, in creditorum causa ut centesimae perpetuo\n faenore ducerentur. hoc quid intersit, si tuos digitos novi, certe habes\n subductum. in quo quidem, \n ὁδοῦ πάρεργον , L. \n Lucceius\n M. f. queritur apud me per litteras summum esse periculum ne culpa\n senatus his decretis res ad tabulas novas perveniat; commemorat quid olim mali\n C. Iulius fecerit cum dieculam duxerit; numquam rei publicae\n plus. sed ad rem redeo. meditare adversus Brutum\n causam meam, si haec causa est contra quam nihil honeste dici potest, praesertim cum\n integram rem et causam reliquerim. \n \n ",
                "13":"\n \n reliqua sunt domestica. de \n ἐνδομύχῳ probo idem quod tu, Postumiae\n filio, quoniam Pontidia nugatur. sed vellem adesses. a Quinto\n fratre his mensibus nihil exspectaris; nam Taurus propter nives ante mensem\n Iunium transiri non potest. Thermum, ut rogas, creberrimis\n litteris fulcio. P. Valerium negat habere quicquam\n Deiotarus rex eumque ait a se sustentari.\n cum scies Romae intercalatum sit necne, velim ad me scribas\n certum quo die mysteria futura sint. litteras tuas minus paulo exspecto quam\n si Romae esses sed tamen exspecto. \n "
            }
        },
        "5":{
            "0":{
                "0":"\n \n accepi tuas litteras a. d. quintum Terminalia Laodiceae; quas\n legi libentissime plenissimas amoris, humanitatis, offici, diligentiae. iis \n igitur respondebo non \n χρύσεα χαλκείων (sic enim postulas) nec οἰκονομίαν meam instituam, sed ordinem conservabo tuum.\n recentissimas a Cybistris te meas litteras habere ais a. d. xi\n Kalendas\n Octobris datas et scire vis tuas ego quas acceperim. omnis fere\n quas commemoras, praeter eas quas scribis Lentuli pueris et Equotutico et\n Brundisio datas. qua re non οἴχεται tua industria quod vereris sed praeclare ponitur, si quidem id\n egisti ut ego delectarer. nam nulla re sum delectatus magis. \n \n ",
                "1":"\n \n quod meam βαθύτητα in Appio\n tibi, liberalitatem etiam in Bruto probo, vehementer gaudeo; ac putaram\n paulo secus. Appius enim ad me ex itinere bis terve ὑπομεμψιμοίρουσ litteras miserat quod quaedam a se constituta\n rescinderem. ut si medicus, cum aegrotus alii medico traditus sit, irasci velit ei\n medico qui sibi successerit si quae ipse in curando constituerit mutet ille, sic\n Appius, cum ἐξ ἀφαιρέσεωσ provinciam\n curarit, sanguinem miserit, quicquid potuit detraxerit, mihi tradiderit enectam,\n προσανατρεφομένην eam a me non libenter videt\n sed modo suscenset, modo gratias agit. nihil enim a me fit cum ulla illius\n contumelia; tantum modo dissimilitudo meae rationis offendit hominem. quid \n enim potest esse tam dissimile quam illo imperante exhaustam esse sumptibus et iacturis\n provinciam, nobis eam obtinentibus nummum nullum esse erogatum nec privatim nec publice?\n quid dicam de illius praefectis, comitibus, legatis etiam? de rapinis, de\n libidinibus, de contumeliis? nunc autem domus me hercule nulla tanto consilio\n aut tanta disciplina gubernatur aut tam modesta est quam nostra tota provincia.\n haec non nulli amici Appi ridicule interpretantur qui me\n idcirco putent bene audire velle ut ille male audiat, et recte facere non meae laudis\n sed illius contumeliae causa. sin \n Appius, ut Bruti litterae quas ad te misit significabant,\n gratias nobis agit non moleste fero, sed tamen eo ipso die quo haec ante lucem\n scribebam, cogitabam eius multa inique constituta et acta tollere. \n \n ",
                "2":"\n \n nunc venio ad Brutum quem ego omni studio te auctore sum\n complexus, quem etiam amare coeperam; sed ilico me revocavi, ne te offenderem.\n noli enim putare me quicquam maluisse quam ut mandatis satis facerem nec\n ulla de re plus laborasse. mandatorum autem mihi libellum dedit, isdemque de\n rebus tu mecum egeras. omnia sum diligentissime persecutus. primum \n ab Ariobarzane sic contendi ut talenta quae mihi pollicebatur illi daret.\n quoad mecum rex fuit, perbono loco res erat; post a Pompei\n procuratoribus sescentis premi coeptus est. Pompeius autem quom ob ceteras\n causas plus potest unus quam ceteri omnes, tum quod putatur ad bellum\n Parthicum esse venturus. ei tamen sic nunc solvitur, tricesimo\n quoque die talenta Attica\n xxxiii \n et hoc ex tributis. nec inde satis efficitur in usuram menstruam.\n sed \n Gnaeus noster clementer id fert; sorte caret, usura nec ea solida contentus\n est. alii neque solvit cuiquam nec potest solvere; nullum enim aerarium,\n nullum vectigal habet. Appi instituto tributa imperat. ea vix in\n faenus Pompei quod satis sit efficiunt. amici regis duo tresve\n perdivites sunt sed ii suum tam diligenter tenent quam ego aut tu. equidem \n non desino tamen per litteras rogare, suadere, accusare regem. \n \n ",
                "3":"\n \n Deiotarus etiam mihi narravit se ad eum legatos misisse de re\n Bruti; eos sibi responsum rettulisse illum non habere. et me\n hercule ego ita iudico, nihil illo regno spoliatius, nihil rege egentius.\n itaque aut tutela cogito me abdicare aut ut pro Glabrione\n Scaevola faenus et impendium recusare. ego tamen quas per te\n Bruto promiseram praefecturas, M. Scaptio,\n L. Gavio, qui in regno rem Bruti procurabant,\n detuli; nec enim in provincia mea negotiabantur. tu autem meministi nos sic\n agere ut quot vellet praefecturas sumeret, dum ne negotiatori. itaque duas ei\n praeterea dederam. sed ii quibus petierat de provincia decesserant.\n \n \n ",
                "4":"\n \n nunc cognosce de Salaminiis, quod video tibi etiam novum\n accidisse tamquam mihi. numquam enim ex illo audivi illam pecuniam esse suam;\n quin etiam libellum ipsius habeo, in quo est, Salaminii pecuniam\n debent M. Scaptio et P. Matinio,\n familiaribus meis. \n eos mihi commendat; adscribit etiam et quasi calcar admovet intercessisse se\n pro iis magnam pecuniam. confeceram ut solverent centesimis bienni ductis cum\n renovatione singulorum annorum. at \n Scaptius quaternas postulabat. metui , si impetrasset, ne tu ipse\n me amare desineres; nam ab edicto meo recessissem et civitatem in Catonis\n et in ipsius Bruti\n fide locatam meisque beneficiis ornatam funditus perdidissem. \n \n ",
                "5":"\n \n atque hoc tempore ipso impingit mihi epistulam Scaptius\n Bruti rem illam suo periculo esse, quod nec mihi umquam Brutus\n dixerat nec tibi, etiam ut praefecturam Scaptio deferrem. id \n vero per te exceperamus ne negotiatori; quod si cuiquam, huic\n tamen non. fuerat enim praefectus Appio et quidem habuerat\n turmas equitum quibus inclusum in curia senatum Salamine obsederat, ut fame\n senatores quinque morerentur. itaque ego, quo die tetigi provinciam, cum mihi\n Cyprii legati Ephesum obviam venissent, litteras misi ut\n equites ex insula statim decederent. his de causis credo\n Scaptium iniquius de me aliquid ad Brutum scripsisse.\n sed tamen hoc sum animo. si \n Brutus putabit me quaternas centesimas oportuisse decernere, cum tota\n provincia singulas observarem itaque edixissem idque etiam acerbissimis faeneratoribus\n probaretur, si praefecturam negotiatori denegatam queretur, quod ego\n Torquato nostro in tuo Laenio, Pompeio ipsi in\n Sex. Statio negavi et iis probavi, si equites deductos moleste\n feret, accipiam equidem dolorem mihi illum irasci sed multo maiorem non esse eum talem\n qualem putassem. \n \n ",
                "6":"\n \n illud quidem fatebitur Scaptius, me ius dicente sibi omnem\n pecuniam ex edicto meo auferendi potestatem fuisse. addo etiam illud quod\n vereor tibi ipsi ut probem. consistere usura debuit quae erat in edicto meo.\n deponere volebant: impetravi a Salaminiis ut silerent.\n veniam illi quidem mihi dederunt, sed quid iis fiet, si huc\n Paulus venerit? sed totum hoc Bruto dedi; qui de\n me ad te humanissimas litteras scripsit, ad me autem, etiam cum rogat aliquid,\n contumaciter, adroganter, ἀκοινονοήτωσ solet scribere.\n tu autem velim ad eum scribas de his rebus, ut sciam quo modo haec\n accipiat; facies enim me certiorem. \n atque haec superioribus litteris diligenter ad te per scripseram sed plane te\n intellegere volui mihi non excidisse illud quod tu ad me quibusdam litteris scripsisses,\n si nihil aliud de hac provincia nisi illius benevolentiam deportassem, mihi id satis\n esse. sit sane, quoniam ita tu vis, sed tamen cum eo credo quod sine peccato\n meo fiat. igitur meo decreto soluta res Scaptio stat.\n quam id rectum sit tu iudicabis; ne ad Catonem quidem\n provocabo. \n \n ",
                "7":"\n \n sed noli me putare ἐγκελεύσματα illa tua\n abiecisse quae mihi in visceribus haerent. flens mihi meam famam commendasti;\n quae epistula tua est in qua non eius mentionem facias?\n itaque irascatur qui volet; patiar. τὸ γὰρ εὖ praesertim cum sex libris tamquam praedibus me ipse\n obstrinxerim, quos tibi tam valde probari gaudeo. e quibus unum ἱστορικὸν requiris de Cn. Flavio, Anni\n filio. ille vero ante decemviros non fuit quippe qui aedilis curulis fuerit,\n qui magistratus multis annis post decemviros institutus est. quid ergo\n profecit quod protulit fastos? occultatam putant quodam tempore istam\n tabulam, ut dies agendi peterentur a paucis. nec vero pauci sunt auctores\n Cn. Flavium scribam fastos protulisse actionesque composuisse, ne\n me hoc vel potius Africanum (is enim loquitur) commentum putes. οὐκ ἔλαθέ σε illud de gestu histrionis. tu \n sceleste suspicaris, ego ἀφελῶσ scripsi. \n de me imperatore scribis te ex Philotimi\n litteris cognosse; sed credo te, iam in Epiro cum esses, binas meas de\n omnibus rebus accepisse, unas a Pindenisso capto, alteras\n Laodicea, utrasque tuis pueris datas. quibus de rebus propter\n casum navigandi per binos tabellarios misi Romam publice litteras.\n \n \n ",
                "8":"\n \n de \n Tullia mea tibi adsentior scripsique ad eam et ad Terentiam\n mihi placere. tu enim ad me iam ante scripseras, \n ac vellem\n te in tuum veterem gregem rettulisses. \n correcta vero epistula Memmiana nihil negoti fuit; multo enim\n malo hunc a Pontidia quam illum a Servilia. qua re adiunges\n Saufeium nostrum, hominem semper amantem mei, nunc credo eo magis quod\n debet etiam fratris Appi amorem erga me cum reliqua hereditate crevisse;\n qui declaravit quanti me faceret cum saepe tum in Bursa. ne tu me\n sollicitudine magna liberaris. \n \n ",
                "9":"\n \n Furni exceptio mihi non placet; nec enim ego ullum aliud tempus timeo nisi\n quod ille solum excipit. sed scriberem ad te de hoc plura, si\n Romae esses. in \n Pompeio te spem omnem oti ponere non miror. ita res est\n removendumque censeo illud dissimulantem. \n sed enim οἰκονομία si perturbatior est,\n tibi adsignato. te enim sequor σχεδιάζοντα .\n \n \n ",
                "10":"\n \n Cicerones pueri amant inter se, exercentur, sed discunt, alter, uti dixit\n Isocrates in Ephoro et Theopompo, frenis eget,\n alter calcaribus. Quinto togam puram Liberalibus cogitabam\n dare; mandavit enim pater. ea sic observabo quasi intercalatum non sit.\n Dionysius mihi quidem in amoribus est; pueri autem aiunt eum furenter\n irasci; sed homo nec doctior nec sanctior fieri potest nec tui meique amantior.\n \n \n ",
                "11":"\n \n Thermum, Silium vere audis laudari. valde honeste\n se gerunt. adde \n M. Nonium, Bibulum, me, si voles. iam \n Scrofa vellem haberet ubi posset; est enim lautum negotium.\n ceteri infirmant πολίτευμα \n Catonis. Hortensio quod causam meam commendas valde gratum.\n de \n Amiano spei nihil putat esse Dionysius. Terenti\n nullum vestigium adgnovi. Moeragenes certe periit. feci iter per eius\n possessionem in qua animal reliquum nullum est. haec non noram tum, cum\n Democrito tuo cum locutus sum.\n Rhosica vasa mandavi. sed heus tu! quid cogitas? in felicatis\n lancibus et splendidissimis canistris holusculis nos soles pascere; quid te in vasis\n fictilibus appositurum putem? κέρασ \n Phemio mandatum est; reperietur, modo aliquid illo dignum canat. \n \n ",
                "12":"\n \n Parthicum bellum impendet. Cassius ineptas litteras misit,\n necdum Bibuli erant adlatae. quibus recitatis puto fore ut\n aliquando commoveatur senatus. equidem sum in magna animi perturbatione.\n si , ut opto, non prorogatur nostrum negotium, habeo Iunium et\n Quintilem in metu. esto ; duos quidem mensis sustinebit\n Bibulus. quid illo fiet quem reliquero, praesertim si fratrem?\n quid me autem, si non tam cito decedo? Magna turba est. mihi \n tamen cum Deiotaro convenit ut ille in meis castris esset cum suis copiis\n omnibus. habet autem cohortis quadringenarias nostra armatura XXX ,\n equitum cIↃ cIↃ . erit ad sustentandum quoad\n Pompeius veniat; qui litteris quas ad me mittit significat suum negotium\n illud fore. hiemant in nostra provincia Parthi; exspectatur ipse\n Orodes. quid quaeris? aliquantum est negoti. \n de \n Bibuli edicto nihil novi praeter illam exceptionem de qua tu ad me\n scripseras nimis gravi praeiudicio in ordinem nostrum. \n ego tamen habeo ἰσοδυναμοῦσαν sed tectiorem\n ex Q. Muci P. L edicto Asiatico, extra quam si\n ita negotium gestum est ut eo stari non oporteat ex fide bona, multaque sum\n secutus Scaevolae, in iis illud in quo sibi libertatem censent\n Graeci datam, ut Graeci inter se disceptent suis legibus.\n breve autem edictum est propter hanc meam διαίρεσιν quod duobus generibus edicendum putavi. quorum \n unum est provinciale in quo est de rationibus civitatum, de aere alieno, de usura, de\n syngraphis, in eodem omnia de publicanis; alterum, quod sine edicto satis commode\n transigi non potest, de hereditatum possessionibus, de bonis possidendis, vendendis,\n magistris faciendis, quae ex edicto et postulari et fieri solent. tertium de\n reliquo iure dicundo ἄγραφον reliqui. dixi \n me de eo genere mea decreta ad edicta urbana accommodaturum. itaque curo et\n satis facio adhuc omnibus. Graeci vero exsultant quod peregrinis iudicibus\n utuntur. \n nugatoribus quidem inquies. quid refert?\n tamen se αὐτονομίαν adeptos putant. vestri \n enim credo gravis habent Turpionem sutorium et Vettium\n mancipem. \n \n ",
                "13":"\n \n de publicanis quid agam videris quaerere. habeo in deliciis,\n obsequor, verbis laudo, orno; efficio ne cui molesti sint. τὸ , usuras eorum quas pactionibus adscripserant servavit etiam\n Servilius. ego sic. diem statuo satis laxam, quam\n ante si solverint, dico me centesimas ducturum; si non solverint, ex pactione.\n itaque et Graeci solvunt tolerabili faenore et publicanis res\n est gratissima, si illa iam habent pleno modio, verborum honorem, invitationem crebram.\n quid plura? sunt omnes ita mihi familiares ut se quisque maxime putet.\n sed tamen μηδὲν αὐτοῖσ —scis\n reliqua. \n \n ",
                "14":"\n \n de statua Africani ( ὢ πραγμάτων ! sed me id ipsum delectavit in tuis litteris) ain tu?\n Scipio hic Metellus proavum suum nescit censorem non fuisse?\n atqui nihil habuit aliud inscriptum nisi cos ea statua quae ad\n Opis †per te† posita in excelso est. in \n illa autem quae est ad Πολυκλέουσ Herculem\n inscriptum est consul ; quam esse eiusdem status, amictus, anulus,\n imago ipsa declarat. at me hercule ego, cum in turma inauratarum equestrium\n quas hic Metellus in Capitolio posuit animadvertissem in\n Serapionis subscriptione Africani imaginem, erratum fabrile\n putavi, nunc video Metelli. \n \n ",
                "15":"\n o ἀνιστορησίαν \n turpem! nam illud de Flavio et fastis, si secus est, commune\n erratum est et tu belle ἠπόρησασ et nos publicam prope\n opinionem secuti sumus, ut multa apud Graecos. quis enim non\n dixit Εὔπολιν τὸν τῆσ ἀρχαίασ ab\n Alcibiade navigante in Siciliam deiectum esse in mare?\n redarguit \n Eratosthenes; adfert enim quas ille post id tempus fabulas docuerit.\n num idcirco Duris\n Samius, homo in historia diligens, quod cum multis erravit, inridetur?\n quis \n Zaleucum leges Locris scripsisse non dixit? num \n igitur iacet Theophrastus si id a Timaeo tuo familiari\n reprensum est? sed nescire proavum suum censorem non fuisse turpe est,\n praesertim cum post eum consulem nemo Cornelius illo vivo censor fuerit.\n \n \n ",
                "16":"\n \n quod de Philotimo et de solutione HS X_X_DC scribis,\n Philotimum circiter Kal. Ianuarias in\n Chersonesum audio venisse. at mi ab eo nihil adhuc.\n reliqua mea Camillus scribit se accepisse. ea quae\n sint nescio et aveo scire. verum haec posterius et coram fortasse commodius.\n \n \n ",
                "17":"\n \n illud me, mi Attice, in extrema fere parte epistulae commovit;\n scribis enim sic, τί λοιπόν ; deinde me obsecras\n amantissime ne obliviscar vigilare et ut animadvertam quae fiant. num quid de\n quo inaudisti? etsi nihil eius modi est. πολλοῦ γε . nec enim me fefellisset nec fallet. sed \n ista admonitio tua tam accurata nescio quid mihi significare visa est. \n \n ",
                "18":"\n \n de \n M. Octavio iterum iam tibi rescribo te illi probe respondisse;\n paulo vellem fidentius. nam \n Caelius libertum ad me misit et litteras accurate scriptas et de pantheris\n et† a civitatibus. rescripsi alterum me moleste ferre, si ego in\n tenebris laterem nec audiretur Romae nullum in mea provincia nummum nisi in\n aes alienum erogari, docuique nec mihi conciliare pecuniam licere nec illi capere\n monuique eum quem plane diligo ut cum alios accusasset cautius viveret; illud autem\n alterum alienum esse existimatione mea, Cibyratas imperio meo publice\n venari. \n \n ",
                "19":"\n \n Lepta tua epistula gaudio exsultat; etenim scripta belle est meque apud eum\n magna in gratia posuit. filiola tua gratum mihi fecit quod tibi diligenter\n mandavit ut mihi salutem adscriberes, gratum etiam Pilia, sed illa\n officiosius quod mihi quem iam pridem numquam vidit. igitur tu quoque\n salutem utrique adscribito. litterarum datarum dies pr. Kal.\n Ianuar. suavem habuit recordationem clarissimi iuris iurandi quod ego non eram\n oblitus. Magnus enim praetextatus illo die fui. habes ad omnia.\n non , ut postulasti, χρύσεα χαλκείων sed\n paria paribus respondimus. \n \n ",
                "20":"\n \n ecce autem alia pusilla epistula quam non relinquam ἀναντιφώνητον . bene me hercule †potuit\n Lucceius\n Tusculanum, nisi forte (solet enim) cum suo tibicine†.\n et velim scire qui sit eius status. Lentulum quidem nostrum\n omnia praeter Tusculanum proscripsisse audio.\n cupio hos expeditos videre, cupio etiam Sestium, adde sis\n Caelium; in quibus omnibus est αἴδεσθεν μὲν \n de \n Memmio restituendo ut Curio cogitet te audisse puto.\n de \n Egnati\n Sidicini nomine nec nulla nec magna spe sumus. \n Pinarium quem mihi commendas diligentissime Deiotarus curat\n graviter aegrum. respondi etiam minori. \n \n ",
                "21":"\n \n tu velim dum ero Laodiceae, id est ad Idus\n Maias, quam saepissime mecum per litteras colloquare et cum\n Athenas veneris (iam enim sciemus de rebus urbanis, de provinciis, quae\n omnia in mensem Martium sunt conlata), utique ad me tabellarios mittas.\n \n ",
                "22":"\n \n et heus tu!\n †genuarios† a Caesare per Herodem\n talenta Attica\n L extorsistis? in quo, ut audio, magnum odium Pompei\n suscepistis. putat enim suos nummos vos comedisse, Caesarem in\n Nemore aedificando diligentiorem fore. haec ego ex\n P. Vedio, magno nebulone sed Pompei tamen familiari,\n audivi. hic \n Vedius mihi obviam venit cum duobus essedis et raeda equis iuncta et\n lectica et familia magna pro qua, si Curio legem pertulerit, HS centenos\n pendat necesse est. erat praeterea cynocephalus in essedo nec deerant onagri.\n numquam vidi hominem nequiorem. sed extremum audi.\n deversatus est Laodiceae apud Pompeium\n Vindullum. lbi sua deposuit cum ad me profectus est. moritur \n interim Vindullus; quae res ad Magnum\n Pompeium pertinere putabatur. C. Vennonius domum\n Vindulli venit. cum omnia obsignaret, in Vedianas res incidit.\n in his inventae sunt quinque imagunculae matronarum in quibus una sororis\n amici tui hominis bruti qui hoc utatur et illius lepidi \n qui haec tam neglegenter ferat. haec te volui παριστορῆσαι . sumus enim ambo belle curiosi. \n \n ",
                "23":"\n \n unum etiam velim cogites. audio \n Appium\n πρόπυλον \n Eleusine facere. num inepti fuerimus si nos quoque \n Academiae fecerimus? \n puto \n inquies. ergo id ipsum scribes ad me. equidem valde ipsas\n Athenas amo. volo esse aliquod monumentum; odi falsas\n inscriptiones statuarum alienarum. sed ut tibi placebit, faciesque me in quem\n diem Romana incidant mysteria certiorem et quo modo hiemaris.\n cura ut valeas. post \n Leuctricam pugnam die septingentesimo sexagesimo quinto. \n "
            },
            "1":{
                "0":"\n \n cum \n Philogenes libertus tuus Laodiceam ad me salutandi causa\n venisset et se statim ad te navigaturum esse diceret, has ei litteras dedi quibus ad eas\n rescripsi quas acceperam a Bruti tabellario. et respondebo\n primum postremae tuae paginae quae mihi magnae molestiae fuit quod ad te scriptum est a\n Cincio de Stati sermone; in quo hoc molestissimum est,\n Statium dicere a me quoque id consilium probari. \n probari \n autem? de isto hactenus dixerim, me vel plurima vincla tecum summae\n coniunctionis optare, etsi sunt amoris artissima; tantum abest ut ego ex eo quo astricti\n sumus laxari aliquid velim. \n \n ",
                "1":"\n \n illum autem multa de istis rebus asperius solete loqui saepe sum expertus,\n saepe etiam lenivi iratum. id scire te arbitror. in hac autem\n peregrinatione militiave nostra saepe incensum ira vidi, saepe placatum. quid \n ad Statium scripserit nescio. quicquid acturus de tali re fuit,\n scribendum tamen ad libertum non fuit. mihi autem erit maximae curae ne quid\n fiat secus quam volumus quamque oportet. nec satis est in eius modi re se\n quemque praestare ac maximae partes istius offici sunt pueri Ciceronis sive\n iam adulescentis; quod quidem illum soleo hortari. ac mihi videtur\n matrem valde, ut debet, amare teque mirifice. sed est magnum illud quidem\n verum tamen multiplex pueri ingenium; in quo ego regendo habeo\n negoti satis. \n \n ",
                "2":"\n \n quoniam respondi postremae tuae paginae prima mea, nunc ad primam revertar\n tuam. Peloponnesias civitates omnis maritimas esse hominis non nequam sed\n etiam tuo iudicio probati Dicaearchi tabulis credidi. is multis\n nominibus in Trophoniana Chaeronis narratione Graecos in eo\n reprendit quod mare tantum secuti sint nec ullum in Peloponneso locum\n excipit. quom mihi auctor placeret (etenim erat ἱστορικώτατοσ et vixerat in Peloponneso), admirabar tamen et\n vix adcredens communicavi cum Dionysio. atque is primo est\n commotus, deinde, quod de †deo cum† isto Dicaearcho\n non minus bene existimabat quam tu de C. Vestorio, ego de\n M. Cluvio, non dubitabat quin ei crederemus.\n Arcadiae censebat esse Lepreon quoddam maritimum; Tenea\n autem et Aliphera et Tritia\n νεόκτιστα ei videbantur, idque τῷ τῶν νεῶν καταλόγῳ confirmabat ubi mentio non fit istorum.\n itaque istum ego locum totidem verbis a Dicaearcho transtuli. \n Phliasios\n autem dici sciebam et ita fac ut habeas; nos quidem sic habemus. sed \n primo me ἀναλογία deceperat, Φλιοῦσ , Ὀποῦσ , Σιποῦσ , quod Ὀπούντιοι , Σιπούντιοι . sed hoc continuo correximus.\n \n \n ",
                "3":"\n \n laetari te nostra moderatione et continentia video. tum id magis\n faceres, si adesses. atque hoc foro quod egi ex Idibus\n Februariis\n Laodiceae ad Kal. Maias omnium dioecesium praeter\n Ciliciae mirabilia quaedam effecimus. ita multae civitates\n omni aere alieno liberatae, multae valde levatae sunt, omnes suis legibus et iudiciis\n usae αὐτονομίαν \n adeptae revixerunt. his ego duobus generibus facultatem ad se aere\n alieno liberandas aut levandas dedi, uno quod omnino nullus in imperio meo sumptus\n factus est (nullum cum dico non loquor ὑπερβολικῶσ ),\n nullus inquam, ne terruncius quidem. \n \n ",
                "4":"\n \n hac autem re incredibile est quantum civitates emerserint.\n accessit altera. mira erant in civitatibus ipsorum furta\n Graecorum quae magistratus sui fecerant. quaesivi ipse de iis\n qui annis decem proximis magistratum gesserant. aperte fatebantur.\n itaque sine ulla ignominia suis umeris pecunias populis rettulerunt.\n populi autem nullo gemitu publicanis quibus hoc ipso lustro nihil solverant\n etiam superioris lustri reliqua reddiderunt. itaque \n publicanis in oculis sumus. \n gratis \n inquis viris. sensimus . iam cetera iuris dictio nec\n imperita et clemens cum admirabili facilitate; aditus autem ad me minime provinciales;\n nihil per cubicularium; ante lucem inambulabam domi ut olim candidatus. grata \n haec et magna mihique nondum laboriosa ex illa vetere militia. \n \n ",
                "5":"\n \n Nonis\n Maiis in Ciliciam cogitabam. ibi cum\n Iunium mensem consumpsissem (atque utinam in pace! magnum enim bellum\n impendet a Parthis), Quintilem in reditu ponere.\n annuae enim mihi operae a. d. iii Kal. Sextil. emerentur.\n magna autem in spe sum mihi nihil temporis prorogatum iri.\n habebam acta urbana usque ad Nonas\n Martias; e quibus intellegebam Curionis nostri constantia\n omnia potius actum iri quam de provinciis. ergo , ut spero, prope diem te\n videbo. \n \n ",
                "6":"\n \n venio ad Brutum tuum, immo nostrum, sic enim mavis.\n equidem omnia feci quae potui aut in mea provincia perficere aut in regno\n experiri. omni igitur modo egi cum rege et ago cotidie per litteras scilicet.\n ipsum enim triduum quadriduumve mecum habui turbulentis in rebus\n quibus eum liberavi. sed et tum praesens et postea creberrimis litteris non\n destiti rogare et petere mea causa; suadere et hortari sua. multum profeci\n sed quantum non plane, quia longe absum, scio. Salaminios autem (hos enim\n poteram coercere) adduxi ut totum nomen Scaptio vellent solvere sed\n centesimis ductis a proxima quidem syngrapha nec perpetuis sed renovatis quotannis.\n numerabantur nummi; noluit Scaptius. tu qui ais\n Brutum cupere aliquid perdere? quaternas habebat in syngrapha.\n fieri non poterat nec, si posset, ego pati possem. audio omnino\n Scaptium paenitere. nam quod senatus consultum esse dicebat ut\n ius ex syngrapha diceretur, eo consilio factum est quod pecuniam Salaminii\n contra legem Gabiniam sumpserant. vetabat autem\n Auli lex ius dici de ita sumpta pecunia. decrevit igitur\n senatus ut ius diceretur ex ista syngrapha. nunc ista habet iuris idem quod\n ceterae, nihil praecipui. \n \n ",
                "7":"\n \n haec a me ordine facta puto me Bruto probaturum, tibi nescio,\n Catoni certe probabo. \n sed iam\n ad te ipsum revertor. ain tandem, Attice, laudator integritatis et\n elegantiae nostrae, \n ausus es hoc ex ore tuo— — \n inquit Ennius, ut equites Scaptio ad pecuniam\n cogendam darem me rogare? an tu si mecum esses qui scribis morderi te\n interdum quod non simul sis, paterere me id facere si vellem? \n non \n amplius inquis quinquaginta. \n cum \n Spartaco minus multi primo fuerunt. quid tandem isti mali in tam\n tenera insula non fecissent? non fecissent autem? immo quid ante adventum\n meum non fecerunt? inclusum in curia senatum habuerunt\n Salaminium ita multos dies ut interierint non nulli fame. erat \n enim praefactus \n Appi\n Scaptius et habebat turmas ab Appio. id me igitur\n tu cuius me hercule os mihi ante oculos solet versari cum de aliquo officio ac laude\n cogito, tu me inquam rogas praefectus ut Scaptius sit? alias hoc\n statueramus ut negotiatorem neminem idque Bruto probaramus.\n habeat is turmas? cur potius quam cohortis? sumptu iam nepos\n evadit Scaptius. \n \n ",
                "8":"\n \n \n volunt \n inquit principes. \n scio ; nam ad me Ephesum usque venerunt flentesque equitum\n scelera et miserias suas detulerunt. itaque statim dedi litteras ut ex\n Cypro equites ante certam diem decederent, ob eamque causam tum ob\n ceteras Salaminii nos in caelum decretis suis sustulerunt. sed \n iam quid opus equitatu? solvunt enim Salaminii; nisi forte id volumus armis\n efficere ut faenus quaternis centesimis ducant. et ego audebo legere umquam\n aut attingere eos libros quos tu dilaudas, si tale quid fecero? nimis inquam\n in isto Brutum amasti, dulcissime Attice, nos vereor ne parum.\n atque haec scripsi ego ad Brutum scripsisse te ad me.\n \n \n ",
                "9":"\n \n cognosce nunc cetera. pro \n Appio nos hic omnia facimus honeste tamen sed plane libenter.\n nec enim ipsum odimus et Brutum amamus et\n Pompeius mirifice a me contendit quem me hercule plus plusque in dies\n diligo. C. Coelium quaestorem huc venire audisti. nescio \n quid sit hominis. sed \n Pammenia illa mihi non placent. ego me spero\n Athenis fore mense Septembri. tuorum itinerum\n tempora scire sane velim. εὐήθειαν \n Semproni\n Rufi cognovi ex epistula tua Corcyraea. quid \n quaeris? invideo potentiae Vestori. \n \n cupiebam etiam nunc plura garrire sed lucet;\n urget turba, festinat Philogenes. valebis igitur et valere\n Piliam et Caeciliam nostram iubebis litteris et salvebis a\n meo Cicerone. \n "
            },
            "2":{
                "0":"\n \n etsi nil sane habebam novi quod post accidisset quam dedissem ad te\n Philogeni liberto tuo litteras, tamen cum Philotimum\n Romam remitterem, scribendum aliquid ad te fuit. ac primum illud\n quod me maxime angebat—non quo me aliquid iuvare posses; quippe; res enim est\n in manibus, tu autem abes longe gentium; πολλὰ δ' ἐν μεταιχμίῳ \n νότοσ κυλίνδει κύματ' εὐρείησ ἁλός. \n obrepit dies, ut vides (mihi enim a. d. iii Kal. Sextil. de\n provincia decedendum est), nec succeditur. quem relinquam qui provinciae\n praesit? ratio quidem et opinio hominum postulat fratrem, primum quod videtur\n esse honos, nemo igitur potior; deinde quod solum habeo praetorium.\n Pomptinus enim ex pacto et convento (nam ea lege exierat) iam a me\n discesserat; quaestorem nemo dignum putat; etenim est levis, libidinosus,\n tagax. \n \n \n ",
                "1":"\n \n de fratre autem primum illud est: persuaderi ei non posse arbitror; odit enim\n provinciam, et hercule nihil odiosius, nihil molestius. deinde ut mihi nolit\n negare, quidnam mei sit offici? cum bellum esse in Syria magnum putetur, id\n videatur in hanc provinciam erupturum, hic praesidi nihil sit, sumptus annuus decretus\n sit, videaturne aut pietatis esse meae fratrem relinquere aut diligentiae nugarum\n aliquid relinquere? magna igitur, ut vides, sollicitudine adficior, magna\n inopia consili. quid quaeris? toto negotio nobis opus non fuit.\n quanto tua provincia melior! decedes cum voles, nisi forte iam\n decessisti; quem videbitur praeficies Thesprotiae et Chaoniae.\n necdum tamen ego Quintum conveneram, ut iam, si id placeret,\n scirem possetne ab eo impetrari; nec tamen, si posset, quid vellem habebam. \n \n ",
                "2":"\n \n hoc est igitur eius modi. \n reliqua \n plena adhuc et laudis et gratiae, digna iis libris quos dilaudas, conservatae civitates,\n cumulate publicanis satis factum, offensus contumelia nemo, decreto iusto et severo\n perpauci nec tamen quisquam ut queri audeat, res gestae dignae triumpho; de quo ipso\n nihil cupide agemus, sine tuo quidem consilio certe nihil. clausula est\n difficilis in tradenda provincia. sed haec deus aliquis gubernabit.\n \n \n ",
                "3":"\n \n de urbanis rebus scilicet plura tu scis; saepius et certiora audis; equidem\n doleo non me tuis litteris certiorem fieri. huc enim odiosa adferebantur de\n Curione, de Paulo; non quo ullum periculum videam stante\n Pompeio vel etiam sedente, valeat modo; sed me hercule\n Curionis et Pauli meorum familiarium vicem doleo.\n formam igitur mihi totius rei publicae, si iam es Romae aut\n cum eris, velim mittas quae mihi obviam veniat ex qua me fingere possim et praemeditari\n quo animo accedam ad urbem. est enim quiddam advenientem non esse peregrinum\n atque hospitem. \n ",
                "4":"\n \n \n et quod paene praeterii, Bruti tui causa, ut saepe ad te\n scripsi, feci omnia. Cyprii numerabant; sed Scaptius\n centesimis renovato in singulos annos faenore contentus non fuit.\n Ariobarzanes non in Pompeium prolixior per ipsum quam per me\n in Brutum. quem tamen ego praestare non poteram; erat enim rex\n perpauper aberamque ab eo ita longe ut nihil possem nisi litteris; quibus pugnare non\n destiti. summa haec est. pro ratione pecuniae liber alius\n est Brutus tractatus quam Pompeius. Bruto curata\n hoc anno talenta circiter c , Pompeio in sex mensibus promissa\n cc . iam in Appi negotio quantum tribuerim\n Bruto dici vix potest. quid est igitur quod laborem?\n amicos habet meras nugas, Matinium, Scaptium.\n qui quia non habuit a me turmas equitum quibus Cyprum vexaret,\n ut ante me fecerat, fortasse suscenset, aut quia praefectus non est, quod ego nemini\n tribui negotiatori, non C. Vennonio meo familiari, non tuo\n M. Laenio, et quod tibi Romae ostenderam me\n servaturum; in quo perseveravi. sed quid poterit queri is qui auferre\n pecuniam cum posset noluit? † aut \n Scaptius† qui in Cappadocia fuit, puto esse satis\n factum. is a me tribunatum cum accepisset quem ego ex Bruti\n litteris ei detulissem, postea scripsit ad me se uti nolle eo tribunatu. \n \n ",
                "5":"\n \n Gavius est quidam cui cum praefecturam detulissem Bruti rogatu\n multa et dixit et fecit cum quadam mea contumelia, P. Clodi canis.\n is me nec proficiscentem Apameam prosecutus est nec, cum\n postea in castra venisset atque inde discederet, num quid vellem rogavit et fuit aperte\n mihi nescio qua re non amicus. hunc ego si in praefectis habuissem, quem tu\n me hominem putares? qui , ut scis, potentissimorum hominum contumaciam numquam\n tulerim, ferrem huius adseculae? etsi hoc plus est quam ferre, tribuere etiam aliquid\n benefici et honoris. is igitur Gavius, cum Apameae\n me nuper vidisset Romam proficiscens, me ita appellavit ut Culleolum vix auderem, unde inquit me iubes petere\n cibaria praefecti? \n respondi lenius quam putabant oportuisse qui aderant me non instituisse\n iis dare cibaria quorum opera non essem usus. abiit iratus. \n \n ",
                "6":"\n \n huius nebulonis oratione si Brutus moveri potest, licebit eum\n solus ames, me aemulum non habebis. sed illum eum futurum esse puto qui esse\n debet. tibi tamen causam notam esse volui et ad ipsum haec perscripsi\n diligentissime. omnino (soli enim sumus) nullas umquam ad me litteras misit\n Brutus, ne proxime quidem de Appio, in quibus non inesset\n adrogans, ἀκοινονόητον aliquid. tibi autem\n valde solet in ore esse \n Granius autem \n \n non contemnere se et reges odisse superbos. \n \n in quo tamen ille mihi risum magis quam stomachum movere solet.\n sed plane parum cogitat quid scribat aut ad quem. \n \n ",
                "7":"\n \n Q. Cicero puer legit, ut opinor, et certe, epistulam inscriptam\n patri suo. solet enim aperire idque de meo consilio, si quid forte sit quod\n opus sit sciri. in ea autem epistula erat idem illud de sorore quod ad me.\n mirifice conturbatum vidi puerum. lacrimans mecum est questus.\n quid quaeris? miram in eo pietatem suavitatem humanitatemque perspexi.\n quo maiorem spem habeo nihil fore aliter ac deceat. id te igitur\n scire volui. \n \n ",
                "8":"\n \n ne illud quidem praetermittam. Hortensius filius fuit\n Laodiceae gladiatoribus flagitiose et turpiter. hunc ego\n patris causa vocavi ad cenam quo die venit, et eiusdem patris causa nihil amplius.\n is mihi dixit se Athenis me exspectaturum ut mecum decederet.\n recte inquam; quid enim dicerem? omnino puto nihil esse quod\n dixit; nolo quidem, ne offendam patrem quem me hercule multum so diligo. sin \n fuerit meus comes, moderabor ita ne quid eum offendam quem minime volo. \n haec sunt; etiam illud. orationem \n Q. Celeris mihi velim mittas contra M.\n Servilium. litteras mitte quam primum; si nihil, nihil fieri vel per tuum tabellarium. Piliae et filiae\n salutem. cura ut valeas. \n "
            },
            "3":{
                "0":"\n \n Tarsum venimus Nonis\n Iuniis. ibi me multa moverunt, magnum in Syria\n bellum, magna in Cilicia latrocinia, mihi difficilis ratio administrandi,\n quod paucos dies habebam reliquos annui muneris, illud autem difficillimum, relinquendus\n erat ex senatus consulto qui praeesset. nihil minus probari poterat quam\n quaestor Mescinius. nam de Coelio nihil audiebamus.\n rectissimum videbatur fratrem cum imperio relinquere; in quo multa molesta,\n discessus noster, belli periculum, militum improbitas, sescenta praeterea. o rem totam\n odiosam! sed haec fortuna viderit, quoniam consilio non multum uti licet.\n \n \n ",
                "1":"\n \n tu quando Romam salvus ut spero venisti, videbis, ut soles,\n omnia quae intelleges nostra interesse, imprimis de Tullia mea, cuius de\n condicione quid mihi placeret scripsi ad Terentiam cum tu in\n Graecia esses; deinde de honore nostro. quod enim tu afuisti,\n vereor ut satis diligenter actum in senatu sit de litteris meis. \n illud praeterea μυστικώτερον ad te scribam, tu sagacius a odorabere. τῆσ δάμαρτόσ μου ὁ ἀπελεύθεροσ ( οἶσθα ὃν ) ἔδοξέ μοι πρώην, ἐξ ὧν ἀλογευόμενος παρεφθέγγετο, πεφυρακέναι τὰσ ψήφουσ ἐκ τῆσ ὠνῆσ τῶν ὑπαρχόντων τῶν τοῦ † νοήσῃς. † εἷσ δήπου . non queo\n tantum quantum vereor scribere; tu autem fac ut mihi tuae litterae volent obviae.\n haec festinans scripsi in itinere atque agmine. Piliae et\n puellae Caeciliae bellissimae salutem dices. \n "
            },
            "4":{
                "0":"\n \n nunc quidem profecto Romae es. quo te, si ita est,\n salvum venisse gaudeo; unde quidem quam diu afuisti, magis a me abesse videbare quam si\n domi esses; minus enim mihi meae notae res erant, minus etiam publicae. qua \n re velim, etsi ut spero te haec legente aliquantum iam viae processero, tamen obvias\n mihi litteras quam argutissimas de omnibus rebus crebro mittas, imprimis de quo scripsi\n ad te antea. τῆσ ξυναόρου τῆσ ἐμῆσ οὑξελεύθεροσ ἔδοξέ .\n hoc tu indaga, ut soles, et hoc magis. \n ",
                "1":"\n \n ἐξ ἄστεωσ ἑπταλόφου στείχων παρέδωκεν μνῶν κδ ,\n μη , o)fei/lhma tw=| *kami/llw|, e(auto/n te o)fei/lonta mna=s\n κδ e)k tw=n *krotwniatikw=n kai\\ e)k tw=n *xerronhsitikw=n μη \n kai\\ mna=s klhronomh=sai χμ , κμ . tou/twn de\\ mhde\\ o)bolo\\n\n dieuluth=sqai, pa/ntwn o)feilhqe/ntwn tou= deute/rou mhno\\s th=| noumhni/a|. to\\n de\\\n a)peleu/qeron au)tou=, o)/nta o(mw/numon tw=| *ko/nwnos patri/, mhde\\n o(losxerw=s\n pefrontike/nai. tau=ta ou)=n prw=ton me\\n i(/na pa/nta sw/|zhtai, deu/teron de\\ i(/na\n mhde\\ tw=n to/kwn o)ligwrh/sh|s tw=n a)po\\ th=s proekkeime/nhs h(me/ras. o(/sas\n au)to\\n h)ne/gkamen sfo/dra de/doika: kai\\ ga\\r parh=n pro\\s h(ma=s kataskeyo/menos\n kai/ ti sxedo\\n e)lpi/sas: a)pognou\\s d' a)lo/gws a)pe/sth e)peipw/n \n εἴκω: αἰσχρόν τοι δηρόν τε μένειν —, \n meque obiurgavit vetere proverbio τὰ μὲν —. reliqua vide et quantum fieri potest\n perspice. \n \n ",
                "2":"\n \n nos etsi annuum tempus prope iam emeritum habebamus (dies enim\n xxxiii erant reliqui), sollicitudine provinciae tamen vel maxime urgebamur.\n cum enim arderet Syria bello et Bibulus in tanto\n maerore suo maximam curam belli sustineret ad meque legati eius quaestor et amici eius\n litteras mitterent ut subsidio venirem, etsi exercitum infirmum habebam, auxilia sane\n bona sed ea Galatarum, Pisidarum, Lyciorum (haec\n enim sunt nostra robora), tamen esse officium meum putavi exercitum habere quam proxime\n hostem quoad mihi praeesse provinciae per senatus consultum liceret. sed quo\n ego maxime delectabar, Bibulus molestus mihi non erat, de omnibus rebus\n scribebat ad me potius. et mihi decessionis dies λεληθότωσ obrepebat. qui cum advenerit, ἄλλο πρόβλημα quem praeficiam, nisi Caldus quaestor\n venerit; de quo adhuc nihil certi habebamus. \n \n ",
                "3":"\n \n cupiebam me hercule longiorem epistulam facere, sed nec erat res de qua\n scriberem nec iocari prae cura poteram. valebis igitur et puellae salutem\n Atticulae dices nostraeque Piliae. \n "
            },
            "5":{
                "0":"\n \n ego dum in provincia omnibus rebus Appium orno, subito sum\n factus accusatoris eius socer. \n id quidem inquis di\n approbent! \n ita velim teque ita cupere certo scio. sed crede mihi, nihil minus\n putaram ego qui de Ti. Nerone qui mecum egerat certos homines ad\n mulieres miseram, qui Romam venerunt factis sponsalibus.\n sed hoc spero melius; mulieres quidem valde intellego delectari obsequio et\n comitate adulescentis. cetera noli ἐξακανθίζειν . \n \n ",
                "1":"\n \n sed heus tu! πυροὺσ εἰσ δῆμον \n Athenis? placet hoc tibi? etsi non impediebant mei certe libri.\n non enim ista largitio fuit in civis sed in hospites liberalitas.\n me tamen de Academiae\n προπύλῳ iubes cogitare, cum iam Appius de\n Eleusine non cogitet? de \n Hortensio te certo scio dolere; equidem excrucior; decreram enim cum eo\n valde familiariter vivere. \n \n ",
                "2":"\n \n nos provinciae praefecimus Coelium. \n puerum \n inquies et fortasse fatuum et non gravem et non continentem! \n adsentior ; fieri non potuit aliter. nam quas multo ante tuas\n acceperam litteras in quibus ἐπέχειν te scripseras\n quid esset mihi faciendum de relinquendo, eae me pungebant; videbam enim quae tibi\n essent ἐποχῆσ causae, et erant eaedem mihi.\n puero tradere? fratri autem? illud non utile nobis.\n nam praeter fratrem nemo erat quem sine contumelia quaestori, nobili\n praesertim, anteferrem. tamen , dum impendere Parthi videbantur,\n statueram fratrem relinquere aut etiam rei publicae causa contra senatus consultum ipse\n remanere. qui postea quam incredibili felicitate discesserunt sublata\n dubitatio est. videbam sermones, hui, fratrem reliquit! num \n est hoc non plus annum obtinere provinciam? quid quod senatus eos voluit\n praeesse provinciis qui non praefuissent? at hic triennium! \n ergo haec ad populum. \n \n ",
                "3":"\n \n quid quae tecum? numquam essem sine cura, si quid iracundius\n contumeliosius aut neglegentius, quae fert vita hominum. quid si quid filius\n puer et puer bene sibi fidens? qui esset dolor? quem pater non dimittebat teque id\n censere moleste ferebat. at nunc \n Coelius non dico equidem quod egerit —, sed tamen\n multo minus laboro. adde illud. Pompeius, eo robore vir, iis\n radicibus, Q. Cassium sine sorte delegit, Caesar\n Antonium; ego sorte datum offenderem, ut etiam inquireret in eum quem\n reliquissem? hoc melius, et huius rei plura exempla, senectuti quidem nostrae\n profecto aptius. at te apud eum, di boni, quanta in gratia posui! eique legi\n litteras non tuas sed librari tui. \n amicorum \n litterae me ad triumphum vocant, rem a nobis, ut ego arbitror, propter hanc παλιγγενεσίαν nostram non neglegendam. qua re tu\n quoque, mi Attice, incipe id cupere quo nos minus inepti videamur. \n "
            },
            "6":{
                "0":"\n \n Quintus filius pie sane, me quidem certe multum hortante, sed currentem\n animum patris sui sorori tuae reconciliavit. eum valde tuae litterae\n excitarunt. quid quaeris? confido rem ut volumus esse. \n bis ad te antea scripsi de re mea familiari, si modo tibi\n redditae litterae sunt, Graece\n ἐν αἰνιγμοῖσ . scilicet nihil est movendum;\n sed tamen ἀφελῶσ percontando de nominibus\n Milonis et ut expediat ut mihi receperit hortando aliquid\n †aut† proficies \n \n ",
                "1":"\n \n ego \n Laodiceae quaestorem Mescinium exspectare iussi, ut confectas\n rationes lege Iulia apud duas civitates possem relinquere.\n Rhodum volo puerorum causa, inde quam primum Athenas, etsi\n etesiae valde reflant; sed plane volo his magistratibus quorum voluntatem in\n supplicatione sum expertus. tu tamen mitte mihi, quaeso, obviam litteras\n numquid putes rei publicae nomine tardandum esse nobis. Tiro ad te dedisset\n litteras, nisi eum graviter aegrum Issi reliquissem. sed \n nuntiant melius esse. ego tamen angor; nihil enim illo adulescente castius,\n nihil diligentius. \n "
            },
            "7":{
                "0":"\n \n cum instituissem ad te scribere calamumque sumpsissem, Batonius\n e navi recta ad me venit domum Ephesi et epistulam tuam reddidit\n pridie Kal. Octobris. \n laetatus sum felicitate navigationis tuae, opportunitate Piliae,\n etiam hercule sermone eiusdem de coniugio Tulliae meae. \n \n ",
                "1":"\n \n Batonius autem meros terrores ad me attulit Caesarianos, cum\n Lepta etiam plura locutus est, spero falsa, sed certe horribilia,\n exercitum nullo modo dimissurum, cum illo praetores designatos, Cassium\n tribunum pl., Lentulum consulem facere, Pompeio in animo esse\n urbem relinquere. \n \n ",
                "2":"\n \n sed heus tu! numquid moleste fers de illo qui se solet anteferre patruo\n sororis tuae fili? at a quibus victus! sed ad rem. \n \n ",
                "3":"\n \n nos etesiae vehementissime tardarunt; detraxit xx ipsos dies etiam\n aphractus Rhodiorum. Kal. Octobr. Epheso conscendentes hanc\n epistulam dedimus L. Tarquitio simul e portu egredienti sed\n expeditius naviganti. nos \n Rhodiorum aphractis ceterisque longis navibus tranquillitates aucupaturi\n eramus; ita tamen properabamus ut non posset magis. \n \n ",
                "4":"\n \n de raudusculo Puteolano gratum. nunc velim dispicias\n res Romanas, videas quid nobis de triumpho cogitandum putes ad quem\n amici me vocant. ego nisi Bibulus qui, dum unus hostis in\n Syria fuit, pedem porta non plus extulit quam domo sua, adniteretur de\n triumpho, aequo animo essem. nunc vero αἰσχρὸν . sed explora rem totam, ut quo die congressi erimus\n consilium capere possimus. \n sat multa, qui et\n properarem et ei litteras darem qui aut mecum aut paulo ante venturus esset.\n Cicero tibi plurimam salutem dicit. tu dices utriusque nostrum\n verbis et Piliae tuae et filiae. \n "
            },
            "8":{
                "0":"\n \n in Piraeea cum exissem pridie Idus Octobr. , accepi ab\n Acasto servo meo statim tuas litteras. quas quidem cum\n exspectassem iam diu, admiratus sum, ut vidi obsignatam epistulam, brevitatem eius, ut\n aperui, rursus σύγχυσιν litterularum, quia solent tuae\n compositissimae et clarissimae esse, ac, ne multa, cognovi ex eo quod ita scripseras te\n Romam venisse a. d. xii Kal. Oct. cum febri.\n percussus vehementer nec magis quam debui, statim quaero ex\n Acasto. ille et tibi et sibi visum et ita se domi ex tuis\n audisse ut nihil esset incommode. id videbatur approbare quod erat in\n extremo, febriculam tum te habentem scripsisse. sed te amavi tamen\n admiratusque sum quod nihilo minus ad me tua manu scripsisses. qua re de hoc\n satis. spero enim, quae tua prudentia et temperantia est, et hercule, ut me iubet Acastus, confido te iam ut volumus valere.\n \n \n ",
                "1":"\n a Turranio te accepisse meas litteras\n gaudeo. παραφύλαξον , si me amas, τὴν τοῦ φυρατοῦ φιλοτιμίαν: αὐτότατα . hanc , quae me\n hercule mihi magno dolori est (dilexi enim hominem), procura, quantulacumque est,\n Precianam hereditatem prorsus ille ne attingat. dices nummos\n mihi opus esse ad apparatum triumphi. in quo, ut praecipis, nec me κενὸν in expetendo cognosces nec ἄτυφον in abiciendo. \n \n ",
                "2":"\n \n intellexi ex tuis litteris te ex Turranio audisse a me\n provinciam fratri traditam. adeon ego non perspexeram prudentiam litterarum tuarum?\n ἐπέχειν te scribebas. quid erat\n dubitatione dignum, si esset quicquam cur placeret fratrem et talem fratrem relinqui?\n ἀθέτησισ ista mihi tua, non ἐποχὴ videbatur. monebas de Q. Cicerone\n puero ut eum quidem neutiquam relinquerem. τοὐμὸν ὄνειρον . eadem omnia quasi conlocuti essemus vidimus.\n non fuit faciendum aliter meque ἐπιχρονία tua dubitatione liberavit. sed puto te accepisse de hac\n re epistulam scriptam accuratius. \n \n ",
                "3":"\n \n ego tabellarios postero die ad vos eram missurus; quos puto ante venturos\n quam nostrum Saufeium. sed eum sine meis litteris ad te venire\n vix rectum erat. tu mihi, ut polliceris, de Tulliola mea, id est\n de Dolabella, perscribes, de re publica quam praevideo in summis periculis,\n de censoribus, maximeque de signis, tabulis quid fiat, referaturne. Idibus\n Octobribus has dedi litteras, quo die, ut scribis, Caesar\n Placentiam legiones iiii . quaeso , quid nobis futurum\n est? in arce Athenis statio mea nunc placet. \n "
            }
        },
        "6":{
            "0":{
                "0":"\n \n dederam equidem L. Saufeio litteras et dederam ad te\n unum, quod cum non esset temporis mihi ad scribendum satis, tamen hominem tibi tam\n familiarem sine meis litteris ad te venire nolebam; sed ut philosophi ambulant, has tibi\n redditum iri putabam prius. sin iam illas accepisti, scis me\n Athenas venisse pr. Idus Octobris , e navi egressum in\n Piraeum tuas ab Acasto nostro litteras accepisse,\n conturbatum quod cum febre Romam venisses, bono tamen animo esse coepisse\n quod Acastus ea quae vellem de adlevato corpore tuo nuntiaret, cohorruisse\n autem me eo quod tuae litterae de legionibus Caesaris adferrent, et egisse\n tecum ut videres ne quid φιλοτιμία eius quem nosti\n nobis noceret; et, de quo iam pridem ad te scripseram, Turranius autem\n secus tibi Brundisi dixerat (quod ex iis litteris cognovi quas a\n Xenone, optimo viro, accepi), cur fratrem provinciae non praefecissem\n exposui breviter. haec fere sunt in illa epistula. \n \n ",
                "1":"\n \n nunc audi reliqua. \n per fortunas! omnem tuum amorem quo me es amplexus omnemque tuam prudentiam\n quam me hercule in omni genere iudico singularem confer ad eam curam ut de omni\n statu meo cogites. videre enim mihi videor tantam dimicationem, nisi idem\n deus qui nos melius quam optare auderemus Parthico bello liberavit\n respexerit rem publicam,—sed tantam quanta numquam fuit. age , hoc\n malum mihi commune est cum omnibus. nihil tibi mando ut de eo cogites, illud\n meum proprium πρόβλημα , quaeso, suscipe.\n videsne ut te auctore sim utrumque complexus? ac vellem a\n principio te audisse amicissime monentem. ἀλλ' ἐμὸν οὔποτε θυμὸν ἐνὶ στήθεσσιν ἔπειθεσ \n \n sed aliquando tamen persuasisti ut alterum complecterer quia de me erat\n optime meritus, alterum quia tantum valebat. feci igitur itaque effeci omni\n obsequio ut neutri illorum quisquam esset me carior. \n \n ",
                "2":"\n \n haec enim cogitabamus, nec mihi coniuncto cum Pompeio fore\n necesse peccare in re publica aliquando nec cum Caesare sentienti pugnandum\n esse cum Pompeio. tanta erat illorum coniunctio. nunc \n impendet, ut et tu ostendis et ego video, summa inter eos contentio. me autem\n uterque numerat suum, nisi forte simulat alter. nam \n Pompeius non dubitat; vere enim iudicat ea quae de re publica nunc sentiat\n mihi valde probari. utriusque autem accepi eius modi litteras eodem tempore quo tuas, ut\n neuter quemquam omnium pluris facere quam me videretur. \n \n ",
                "3":"\n \n verum quid agam? non quaero illa ultima (si enim castris res\n geretur, video cum altero vinci satius esse quam cum altero vincere), sed illa quae tum\n agentur cum venero, ne ratio absentis habeatur, ut exercitum dimittat. dic, M. Tulli. \n quid dicam? \n exspecta , amabo te, dum Atticum\n conveniam? \n non est locus ad tergiversandum. contra \n Caesarem? ubi illae sunt densae dexterae? \n nam ut illi hoc liceret adiuvi rogatus ab ipso Ravennae de\n Caelio tribuno pl. ab ipso autem? etiam a\n Gnaeo nostro in illo divino tertio consulatu. aliter sensero;\n αἰδέομαι non Pompeium modo sed Τρῶασ καὶ Τρῳάδασ . Πουλυδάμασ μοι \n \n \n ",
                "4":"\n \n quis ? tu ipse scilicet laudator et factorum et scriptorum meorum.\n hanc ergo plagam effugi per duos superiores Marcellorum\n consulatus cum est actum de provincia Caesaris, nunc incido in discrimen\n ipsum? itaque †ut stultus† primus suam sententiam\n dicat, mihi valde placet de triumpho nos moliri aliquid, extra urbem esse cum iustissima\n causa. tamen dabunt operam ut eliciant sententiam meam. ridebis \n hoc loco fortasse. quam vellem etiam nunc in provincia morari!\n plane opus fuit, si hoc impendebat. etsi nil miserius.\n nam \n ὁδοῦ πάρεργον volo te hoc scire. omnia \n illa prima quae etiam tu tuis litteris in caelum ferebas ἐπίτηκτα fuerunt. \n \n ",
                "5":"\n \n quam non est facilis virtus: quam vero difficilis eius diuturna simulatio!\n cum enim hoc rectum et gloriosum putarem, ex annuo sumptu qui mihi decretus\n esset me C. Coelio quaestori relinquere annuum, referre in aerarium\n ad HS †cIↃ† , ingemuit nostra cohors\n omne illud putans distribui sibi oportere, ut ego amicior invenirer Phrygum\n et Cilicum aerariis quam nostro. sed me non moverunt; nam et mea\n laus apud me plurimum valuit nec tamen quicquam honorifice in quemquam fieri potuit quod\n praetermiserim. sed haec fuerit ut ait Thucydides, ἐκβολὴ λόγου non inutilis. \n \n ",
                "6":"\n \n tu autem de nostro statu cogitabis primum quo artificio tueamur benevolentiam\n Caesaris, deinde de ipso triumpho; quem video, nisi rei publicae tempora\n impedient, εὐπόριστον . iudico autem cum ex\n litteris amicorum tum ex supplicatione. quam qui non decrevit, plus decrevit\n quam si omnis decresset triumphos. ei porro adsensus est unus\n familiaris meus, Favonius, alter iratus, Hirrus.\n Cato autem et scribendo adfuit et ad me de sententia sua iucundissimas\n litteras misit. sed tamen gratulans mihi Caesar de supplicatione\n triumphat de sententia Catonis nec scribit quid ille sententiae dixerit sed\n tantum supplicationem eum mihi non decrevisse. \n \n ",
                "7":"\n \n redeo ad Hirrum. coeperas eum mihi placare; perfice.\n habes \n Scrofam, habes Silium. ad eos ego et iam antea\n scripsi ad ipsum Hirrum. locutus enim erat cum iis commode se\n potuisse impedire sed noluisse; adsensum tamen esse Catoni, amicissimo meo,\n cum is honorificentissimam in me sententiam dixisset; nec me ad se ullas litteras\n misisse, cum ad omnis mitterem. verum dicebat. ad eum enim solum\n et ad Crassipedem non scripseram. \n \n ",
                "8":"\n \n atque haec de rebus forensibus; redeamus domum. diiungere me ab illo volo. merus est φυρατήσ germanus Lartidius. ἀλλὰ τὰ \n reliqua expediamus, hoc primum—quod accessit cura dolori\n meo,—sed tamen hoc, quicquid est, Precianum cum iis rationibus\n quas ille meas tractat admisceri nolo. scripsi ad Terentiam,\n scripsi etiam ad ipsum, me quicquid possem nummorum ad apparatum sperati triumphi ad te\n redacturum. ita puto ἄμεμπτα fore; verum ut\n libebit. hanc quoque suscipe curam quem ad modum experiamur. id tu\n et ostendisti quibusdam litteris ex Epiro\n an \n Athenis datis et in eo ego te adiuvabo. \n \n "
            },
            "1":{
                "0":"\n \n Brundisium venimus vii Kalend. Decembr. usi tua felicitate navigandi; ita\n belle nobis \n \n flavit ab Epiro lenissimus Onchesmites. \n \n hunc \n σπονδειάζοντα si cui voles τῶν pro tuo vendito. \n \n ",
                "1":"\n \n valetudo tua me valde conturbat; significant enim tuae litterae te prorsus\n laborare. ego autem, cum sciam quam sis fortis, vehementius esse quiddam\n suspicor quod te cogat cedere et prope modum infringat. etsi alteram\n quartanam Pamphilus tuus mihi dixit decessisse et alteram leviorem\n accedere. Terentia vero, quae quidem eodem tempore ad portam Brundisinam\n venit quo ego in portum mihique obvia in foro fuit, L. Pontium sibi\n in Trebulano dixisse narrabat etiam eam decessisse. quod si ita\n est, est quod maxime me hercule opto idque spero tua prudentia et\n temperantia te consecutum. \n \n ",
                "2":"\n \n venio ad epistulas tuas; quas ego sescentas uno tempore accepi, aliam alia\n iucundiorem, quae quidem erant tua manu. nam \n Alexidis manum amabam quod tam prope accedebat ad similitudinem tuae,\n litteras non amabam quod indicabant te non valere. cuius quoniam mentio facta\n est, Tironem\n Patris aegrum reliqui, adulescentem, ut nosti (et adde, si quid vis),\n probum. nihil vidi melius. itaque careo aegre et, quamquam\n videbatur se non graviter habere, tamen sum sollicitus maximamque spem habeo in\n M'. Curi diligentia de qua ad me scripsit Tiro et\n multi nuntiarunt. Curius autem ipse sensit quam tu velles se a me diligi et\n eo sum admodum delectatus. et me hercule est quam facile diligas\n αὐτόχθων in homine urbanitas. eius \n testamentum deporto trium Ciceronum signis obsignatum cohortisque\n praetoriae. fecit palam te ex libella, me ex terruncio. in \n Actio\n Corcyrae\n Alexio me opipare muneratus est. Q. Ciceroni obsisti\n non potuit quo minus Thyamim videret. \n \n ",
                "3":"\n \n filiola tua te delectari laetor et probari tibi φυσικὴν esse τὴν πρὸσ τὰ τέκνα .\n etenim si haec non est, nulla potest homini esse ad hominem naturae\n adiunctio; qua sublata vitae societas tollitur. \n bene eveniat! \n inquit Carneades spurce sed tamen prudentius quam Lucius\n noster et Patron qui, cum omnia ad se referant, numquam quicquam\n alterius causa fieri putent et, cum ea re bonum virum oportere esse dicant ne malum\n habeat non quo id natura rectum sit, non intellegant se de callido homine loqui non de\n bono viro. sed haec, opinor, sunt in iis libris quos tu laudando animos mihi\n addidisti. \n \n ",
                "4":"\n \n redeo ad rem. quo modo exspectabam epistulam quam\n Philoxeno dedisses! scripseras enim in ea esse de sermone\n Pompei\n Neapolitano. eam mihi Patron Brundisi reddidit;\n Corcyrae, ut opinor, acceperat. nihil potuit esse iucundius.\n erat enim de re publica, de opinione quam is vir haberet integritatis meae,\n de benevolentia quam ostendit eo sermone quem habuit de triumpho. sed tamen\n hoc iucundissimum quod intellexi te ad eum venisse ut eius animum erga me perspiceres.\n hoc mihi, inquam, accidit iucundissimum. \n \n ",
                "5":"\n \n de triumpho autem nulla me cupiditas umquam tenuit ante Bibuli\n impudentissimas litteras quas amplissime supplicatio consecuta est. a quo si ea\n gesta essent quae scripsit, gauderem et honori faverem; nunc illum qui pedem porta quoad\n hostis cis Euphratem fuit non extulerit honore augeri, me in cuius exercitu\n spem illius exercitus habuit idem non adsequi dedecus est nostrum, nostrum, inquam, te\n coniungens. itaque omnia experiar et, ut spero, adsequar. quod si\n tu valeres, iam mihi quaedam explorata essent; sed, ut spero, valebis. \n \n ",
                "6":"\n \n de raudusculo Numeriano multum te amo. Hortensius\n quid egerit aveo scire, Cato quid agat; qui quidem in me turpiter fuit\n malevolus. dedit integritatis, iustitiae, clementiae, fidei mihi testimonium\n quod non quaerebam; quod postulabam id negavit. itaque \n Caesar iis litteris quibus mihi gratulatur et omnia pollicetur quo modo\n exsultat Catonis in me ingratissimi iniuria! at hic idem\n Bibulo dierum xx . ignosce mihi; non possum haec\n ferre nec feram. \n \n ",
                "7":"\n \n cupio ad omnis tuas epistulas, sed nihil necesse est; iam enim te videbo.\n illud tamen de Chrysippo— nam de altero illo minus\n sum admiratus, operario homine; sed tamen ne illo quidem quicquam improbius.\n Chrysippum vero quem ego propter litterularum nescio quid libenter vidi,\n in honore habui discedere a puero insciente me! mitto alia quae audio multa,\n mitto furta; fugam non fero qua mihi nihil visum est sceleratius. itaque \n usurpavi vetus illud Drusi, ut ferunt, praetoris in eo qui eadem liber non\n iuraret, me istos liberos non addixisse, praesertim cum adesset nemo a quo recte\n vindicarentur. id tu, ut videbitur, ita accipies; ego tibi adsentiar.\n \n uni tuae disertissimae epistulae non\n rescripsi in qua est de periculis rei publicae. quid rescriberem? valde\n eram perturbatus. sed ut nihil magno opere metuam Parthi faciunt\n qui repente Bibulum semivivum reliquerunt. \n "
            },
            "2":{
                "0":"\n A. d. viii Idus Decembr. \n Aeculanum veni et ibi tuas litteras legi quas Philotimus mihi\n reddidit. e quibus hanc primo aspectu voluptatem cepi quod erant a te ipso scriptae,\n deinde earum accuratissima diligentia sum mirum in modum delectatus. ac \n primum illud in quo te Dicaearcho adsentiri negas, etsi cupidissime\n expetitum a me est et te approbante ne diutius anno in provincia essem, tamen non est\n nostra contentione perfectum. sic enim scito, verbum in senatu factum esse\n numquam de ullo nostrum qui provincias obtinuimus quo in iis diutius quam ex senatus\n consulto maneremus, ut iam ne istius quidem rei culpam sustineam quod minus diu fuerim\n in provincia quam fortasse fuerit utile. \n \n ",
                "1":"\n \n sed \n quid si hoc melius? \n saepe opportune dici videtur ut in hoc ipso. sive enim\n ad concordiam res adduci potest sive ad bonorum victoriam, utriusvis rei me aut\n adiutorem velim esse aut certe non expertem; sin vincuntur boni, ubicumque essem, una\n cum iis victus essem. qua re celeritas nostri reditus ἀμεταμέλητοσ debet esse. quod si ista nobis cogitatio de\n triumpho iniecta non esset quam tu quoque approbas, ne tu haud multum requireres illum\n virum qui in sexto libro informatus est. quid enim tibi faciam qui illos\n libros devorasti? quin nunc ipsum non dubitabo rem tantam abicere, si id erit\n rectius. utrumque vero simul agi non potest et de triumpho ambitiose et de re publica\n libere. sed ne dubitaris quin quod honestius id mihi futurum sit\n antiquius. \n \n ",
                "2":"\n \n nam quod putas utilius esse vel mihi quod tutius sit vel etiam ut rei\n publicae prodesse possim, me esse cum imperio, id coram considerabimus quale sit.\n habet enim res deliberationem; etsi ex parte magna tibi adsentior.\n de animo autem meo erga rem publicam bene facis quod non dubitas, et illud\n probe iudicas nequaquam satis pro meis officiis, pro ipsius in alios effusione illum in\n me liberalem fuisse, eiusque rei causam vere explicas, et eis quae de Fabio\n Caninioque acta scribis valde consentiunt. quae si secus essent\n totumque se ille in me profudisset, tamen illa quam scribis custos urbis me praeclarae\n inscriptionis memorem esse cogeret nec mihi concederet ut imitarer\n Volcacium aut Servium quibus tu es contentus, sed aliquid\n nos vellet nobis dignum et sentire et defendere. quod quidem agerem, si\n liceret, alio modo ac nunc agendum est. \n \n ",
                "3":"\n \n de sua potentia dimicant homines hoc tempore periculo civitatis.\n nam si res publica defenditur, cur ea consule isto ipso defensa non est?\n cur ego in cuius causa rei publicae salus consistebat defensus postero anno non sum? cur\n imperium illi aut cur illo modo prorogatum est? cur tanto opere pugnatum est ut de eius\n absentis ratione habenda decem tribuni pl. ferrent? his ille rebus ita\n convaluit ut nunc in uno civi spes ad resistendum sit; qui mallem tantas ei viris non\n dedisset quam nunc tam valenti resisteret. \n \n ",
                "4":"\n \n sed quoniam res eo deducta est, non quaeram, ut scribis, ποῦ σκάφοσ τὸ τῶν Ἀτρειδῶν; mihi σκάφοσ unum erit quod a Pompeio gubernabitur.\n illud ipsum quod ais, \n quid fiet, cum erit dictum,\n dic, M. Tulli? \n — σύντομα \n Cn. Pompeio adsentior. \n ipsum \n tamen Pompeium separatim ad concordiam hortabor. sic enim\n sentio, maximo in periculo rem esse. vos scilicet plura qui in urbe estis.\n verum tamen haec video, cum homine audacissimo paratissimoque negotium\n esse, omnis damnatos, omnis ignominia adfectos, omnis damnatione ignominiaque dignos\n illac facere, omnem fere iuventutem, omnem illam urbanam ac perditam plebem, tribunos\n valentis addito C. Cassio, omnis qui aere alieno premantur, quos\n pluris esse intellego quam putaram (causam solum illa causa non habet, ceteris rebus\n abundat); hic omnia facere omnis ne armis decernatur, quorum exitus semper incerti, nunc\n vero etiam in alteram partem magis timendi. Bibulus de provincia decessit, Veientonem praefecit; in\n decedendo erit, ut audio, tardior. quem cum ornavit Cato,\n declaravit iis se solis non invidere quibus nihil aut non multum ad dignitatem posset\n accedere. \n \n ",
                "5":"\n \n nunc venio ad privata; fere enim respondi tuis litteris de re publica et iis\n quas in suburbano et iis quas postea scripsisti. ad privata venio.\n unum etiam de Caelio\n tantum abest ut meam ille sententiam moveat ut valde ego ipsi quod de sua\n sententia decesserit paenitendum putem. sed quid est quod ei vici\n Luccei sint addicti? hoc te praetermisisse miror. \n \n ",
                "6":"\n \n de \n Philotimo faciam equidem ut mones. sed ego mihi ab illo hoc\n tempore non rationes exspectabam quas tibi edidit, verum id reliquum quod ipse in\n Tusculano me referre in commentarium mea manu voluit quodque idem in\n Asia mihi sua manu scriptum dedit. id si praestaret, quantum\n mihi aeris alieni esse tibi edidit tantum et plus etiam mihi ipse deberet.\n sed in hoc genere, si modo per rem publicam licebit, non accusabimur\n posthac, neque hercule antea neglegentes fuimus sed amicorum multitudine occupati.\n ergo utemur, ut polliceris, et opera et consilio tuo nec tibi erimus, ut\n spero, in eo molesti. \n \n ",
                "7":"\n \n de serperastris cohortis meae nihil est quod doleas. ipsi enim se\n conlegerunt admiratione integritatis meae. sed me moverat nemo magis quam is\n quem tu neminem putas. idem et initio fuerat et nunc est egregius.\n sed in ipsa decessione significavit sperasse se aliquid et id quod animum\n induxerat paulisper non tenuit sed cito ad se rediit meisque honorificentissimis erga se\n officiis victus pluris ea duxit quam omnem pecuniam. \n \n ",
                "8":"\n \n ego a Curio tabulas accepi quas mecum porto.\n Hortensi legata cognovi. nunc aveo scire quid hominis sit et\n quarum rerum auctionem instituat. nescio enim cur, cum portam\n Flumentanam\n Caelius occuparit, ego Puteolos non meos faciam. \n \n ",
                "9":"\n \n venio ad Piraeea, in quo magis reprehendendus sum quod homo\n Romanus\n Piraeea scripserim, non \n Piraeum\n (sic enim omnes nostri locuti sunt), quam quod addiderim \n in . \n non enim hoc ut oppido praeposui sed ut loco. et tamen\n Dionysius noster et qui est nobiscum Nicias\n Cous non rebatur oppidum esse Piraeea. sed de re videro.\n nostrum quidem si est peccatum, in eo est quod non ut de oppido locutus sum\n sed ut de loco secutusque sum non dico Caecilium, máne ut\n ex portu ín Piraeum (malus enim auctor\n Latinitatis est), sed Terentium cuius fabellae propter\n elegantiam sermonis putabantur a C. Laelio scribi, \n \n heri áliquot adulescéntuli coíimus in\n Piraéum, \n et idem, \n Mercátor hoc addébat, captam e\n Súnio. \n \n quod si δήμουσ oppida volumus esse, tam est\n oppidum Sunium quam Piraeus. sed quoniam\n grammaticus es, si hoc mihi ζήτημα persolveris, magna\n me molestia liberans. \n \n ",
                "10":"\n \n ille mihi litteras blandas mittit; facit idem pro eo Balbus.\n mihi certum est ab honestissima sententia digitum nusquam. sed \n scis illi reliquum quantum sit. Putasne igitur verendum esse ne aut obiciat\n id nobis aliquis, si languidius, aut repetat, si fortius? quid ad haec\n reperis? \n solvamus \n inquis. age , a Caelio mutuabimur. hoc tu\n tamen consideres velim; puto enim, in senatu si quando praeclare pro re publica dixero,\n Tartessium istum tuum mihi exeunti, \n iube sodes nummos\n curare. \n \n \n ",
                "11":"\n \n quid superest? etiam . gener est suavis mihi,\n Tulliae, Terentiae. quantumvis vel ingeni vel\n humanitatis, †satis†; reliqua, quae nosti, ferenda.\n scis enim quos †aperierimus†. qui omnes\n praeter eum de quo per te egimus, †reum† me facerent.\n ipsis enim expensum nemo feret. sed haec coram; nam multi\n sermonis sunt. Tironis reficiendi spes est in M'.\n Curio, cui ego scripsi tibi eum gratissimum facturum. data \n v \n Idus Decembr. a Pontio ex Trebulano. \n "
            },
            "3":{
                "0":"\n \n Dionysium flagrantem desiderio tui misi ad te nec me hercule aequo animo,\n sed fuit concedendum. quem quidem cognovi quom doctum, quod mihi iam ante\n erat notum tum sane plenum offici, studiosum etiam meae laudis, frugi hominem ac, ne\n libertinum laudare videar, plane virum bonum. Pompeium vidi iiii Idus\n Decembris. \n \n \n ",
                "1":"\n \n fuimus una horas duas fortasse. magna laetitia mihi visus est\n adfici meo adventu; de triumpho hortari, suscipere partis suas, monere ne ante in\n senatum accederem quam rem confecissem, ne dicendis sententiis aliquem tribunum\n alienarem. quid quaeris? in hoc officio sermonis nihil potuit esse prolixius.\n de re publica autem ita mecum locutus est quasi non dubium bellum\n haberemus, nihil ad spem concordiae. plane illum a se alienatum cum ante\n intellegeret, tum vero proxime iudicasse. venisse \n Hirtium a Caesare qui esset illi familiarissimus, ad se non\n accessisse et, cum ille a. d. viii Idus Decembr. vesperi venisset,\n Balbus de tota re constituisset a. d. vii ad Scipionem ante\n lucem venire, multa de nocte eum profectum esse ad Caesarem. hoc \n illi τεκμηριῶδεσ videbatur esse alienationis.\n \n \n ",
                "2":"\n \n quid multa? nihil me aliud consolatur nisi quod illum, quoi etiam inimici\n alterum consulatum, fortuna summam potentiam dederit, non arbitror fore tam amentem ut\n haec in discrimen adducat. quod si ruere coeperit, ne ego multa timeo, quae\n non audeo scribere. sed ut nunc est, a. d. iii Nonas Ian. ad\n urbem cogito. \n \n "
            },
            "4":{
                "0":"\n \n multas uno tempore accepi epistulas tuas; quae mihi, quamquam recentiora\n audiebam ex iis qui ad me veniebant, tamen erant iucundae; studium enim et benevolentiam\n declarabant. valetudine tua moveor et Piliam in idem genus morbi\n delapsam curam tibi adferre maiorem sentio. \n \n ",
                "1":"\n \n date igitur operam ut valeatis. de \n Tirone video tibi curae esse. quem quidem ego, etsi mirabilis\n utilitates mihi praebet, cum valet, in omni genere vel negotiorum vel studiorum meorum,\n tamen propter humanitatem et modestiam malo salvum quam propter usum meum. \n \n ",
                "2":"\n \n Philogenes mecum nihil umquam de Luscenio locutus est; de ceteris rebus\n habes Dionysium. sororem tuam non venisse in\n Arcanum miror. de \n Chrysippo meum consilium probari tibi non moleste fero. ego in\n Tusculanum nihil sane hoc tempore; devium est τοῖς ἀπαντῶσιν et habet alia δύσχρηστα .\n sed de Formiano\n Tarracinam\n pridie Kal. Ian. \n inde \n Pomptinam summam, inde in \n Albanum\n Pompei. ita ad urbem iii \n Nonas natali meo. \n \n ",
                "3":"\n \n de re publica cotidie magis timeo. non enim boni, ut putantur,\n consentiunt. quos ego equites Romanos, quos senatores vidi, qui\n acerrime cum cetera tum hoc iter Pompei vituperarent! pace opus\n est. ex victoria cum multa mala tum certe tyrannus exsistet. sed \n haec propediem coram. iam plane mihi deest quod ad te scribam; nec enim de re\n publica quod uterque nostrum scit eadem, et domestica nota sunt ambobus. \n \n ",
                "4":"\n \n \n reliquum est\n iocari, si hic sinat. nam ego is sum qui illi concedi putem utilius esse quod\n postulat quam signa conferri. sero enim resistimus ei quem per annos decem\n aluimus contra nos. \n quid senties igitur? inquis.\n nihil scilicet nisi de sententia tua nec prius quidem quam nostrum negotium\n aut confecerimus aut deposuerimus. cura igitur ut valeas.\n aliquando \n ἀπότριψαι quartanam istam diligentia quae in te summa\n est. \n "
            },
            "5":{
                "0":"\n \n plane deest quod ad te scribam; nota omnia tibi sunt, nec ipse habeo a te\n quod exspectem. tantum igitur nostrum illud sollemne servemus ut ne quem\n istuc euntem sine litteris dimittamus. \n \n ",
                "1":"\n \n de re publica valde timeo nec adhuc fere inveni qui non concedendum putaret\n Caesari quod postularet potius quam depugnandum. est illa\n quidem impudens postulatio, opinione valentior. cur autem nunc primum ei\n resistamus? οὐ γὰρ δὴ τόδε μεῖζον ἔπι κακόν quam cum\n quinquennium prorogabamus aut cum ut absentis ratio haberetur ferebamus, nisi forte haec\n illi tum arma dedimus ut nunc cum bene parato pugnaremus. dices ,\n \n quid tu igitur sensurus es? \n non idem quod dicturus; sentiam enim omnia facienda ne armis decertetur dicam\n idem quod Pompeius neque id faciam humili animo. sed rursus hoc\n permagnum rei publicae malum est et quodam modo mihi praeter ceteros non rectum me in\n tantis rebus a Pompeio dissidere. \n "
            },
            "6":{
                "0":"\n \n Dionysius, vir optimus, ut mihi quoque est perspectus, et\n doctissimus tuique amantissimus, Romam venit xv Kalend. Ian. et litteras\n a te mihi reddidit. \n tot enim verba sunt de Dionysio in epistula tua, illud\n †putato† non adscribis, et tibi gratias egit. \n atqui certe ille agere debuit et, si esset factum, quae tua est humanitas,\n adscripsisses. mihi autem nulla de eo παλινῳδία datur propter superioris epistulae testimonium. sit \n igitur sane bonus vir. hoc enim ipsum bene fecit quod mihi sui cognoscendi\n penitus etiam istam facultatem dedit. Philogenes recte ad te scripsit; curavit enim quod debuit.\n eum ego uti ea pecunia volui quoad liceret; itaque usus est menses\n xliii . \n ",
                "1":"\n Pomptinum cupio valere\n et, quod scribis in urbem introisse, vereor quid sit; nam id nisi gravi de causa non\n fecisset. ego quoniam iiii Non. Ian. compitalicius dies est,\n nolo eo die in Albanum venire, ne molestus familiae\n veniam. iii \n non . Ian. igitur; inde ad urbem pridie Nonas. tua \n λῆψισ quem in diem incurrat nescio, sed prorsus te\n commoveri incommodo valetudinis tuae nolo. \n \n ",
                "2":"\n \n de honore nostro nisi quid occulte Caesar per suos tribunos\n molitus erit, cetera videntur esse tranquilla; tranquillissimus autem animus meus qui\n totum istuc aequi boni facit et eo magis quod iam a multis audio constitutum esse\n Pompeio et eius consilio in Siciliam me mittere quod\n imperium habeam. id est Ἀβδηριτικόν .\n nec enim senatus decrevit nec populus iussit me imperium in\n Sicilia habere. sin hoc res publica ad Pompeium\n refert, qui me magis quam privatum aliquem mittat? itaque si hoc\n imperium mihi molestum erit, utar ea porta quam primum videro. \n nam quod scribis mirificam exspectationem esse mei neque tamen\n quemquam bonorum aut sat bonorum dubitare quid facturus sim, ego quos tu bonos esse\n dicas non intellego. ipse nullos novi, sed ita, si ordines bonorum quaerimus;\n nam singulares sunt boni viri. verum in dissensionibus ordines bonorum et\n genera quaerenda sunt. senatum bonum putas per quem sine imperio provinciae\n sunt (numquam enim Curio sustinuisset, si cum eo agi coeptum esset; quam\n sententiam senatus sequi noluit; ex quo factum est ut Caesari non\n succederetur), an publicanos qui numquam firmi sed nunc Caesari sunt\n amicissimi, an faeneratores, an agricolas quibus optatissimum est otium? nisi eos timere\n putas ne sub regno sint qui id numquam, dum modo otiosi essent, recusarunt.\n quid ergo? \n \n ",
                "3":"\n exercitum retinentis cum legis dies transierit\n rationem haberi placet? mihi vero ne absentis quidem; sed cum id datum est,\n illud una datum est. annorum enim decem imperium et ita latum placet ? placet igitur etiam me expulsum et agrum\n Campanum perisse et adoptatum patricium a plebeio, Gaditanum\n a Mytilenaeo, et Labieni divitiae et Mamurrae\n placent et Balbi horti et Tusculanum. sed horum\n omnium fons unus est. imbecillo resistendum fuit et id erat facile; nunc\n legiones XI , equitatus tantus quantum volet, Transpadani, plebes\n urbana, tot tribuni pl., tam perdita iuventus, tanta auctoritate dux, tanta audacia.\n cum hoc aut depugnandum est aut habenda e lege ratio. \n \n ",
                "4":"\n \n \n depugna \n inquis potius quam servias. ut quid? si victus eris,\n proscribare, si viceris, tamen servias? \n quid ergo inquis\n facturus es? \n idem quod pecudes quae dispulsae sui generis sequuntur greges. ut bos \n armenta sic ego bonos viros aut eos quicumque dicentur boni sequar, etiam si ruent.\n quid sit optimum male contractis rebus plane video. nemini est\n enim exploratum cum ad arma ventum sit quid futurum sit, at illud omnibus, si boni victi\n sint, nec in caede principum clementiorem hunc fore quam Cinna fuerit nec\n moderatiorem quam Sulla in pecuniis locupletum. ἐμπολιτεύομαί σοι iam dudum et facerem diutius, nisi me lucerna\n desereret. ad summam dic, M. Tulli. \n adsentior \n Cn. Pompeio, id est T. Pomponio. Alexim, humanissimum puerum, nisi forte dum ego absum adulescens\n factus est (id enim agere videbatur), salvere iubeas velim. \n "
            },
            "7":{
                "0":"\n \n quid opus est de Dionysio tam valde adfirmare? an \n mihi nutus tuus non faceret fidem? suspicionem autem eo mihi maiorem tua\n taciturnitas adtulerat, quod et tu soles conglutinare amicitias testimoniis tuis et\n illum aliter cum aliis de nobis locutum audiebam. sed prorsus ita esse ut\n scribis mihi persuades. itaque ego is in illum sum quem tu me esse vis.\n \n \n ",
                "1":"\n \n diem tuum ego quoque ex epistula quadam tua quam incipiente febricula\n scripseras mihi notaveram et animadverteram posse pro re nata te non incommode ad me in\n Albanum venire iii Nonas Ianuar. sed , amabo te,\n nihil incommodo valetudinis feceris. quid enim est tantum in uno aut altero\n die? \n \n ",
                "2":"\n \n Dolabellam video Liviae testamento cum duobus coheredibus esse\n in triente sed iuberi mutare nomen. est \n \n πολιτικὸν σκέμμα rectumne sit nobili adulescenti\n mutare nomen mulieris testamento. sed id φιλοσοφώτερον , cum sciemus quantum quasi sit in trientis triente.\n \n \n ",
                "3":"\n \n quod putasti fore ut ante quam istuc venirem Pompeium viderem,\n factum est ita; nam vi Kal. ad Lavernium\n me consecutus est. una Formias\n venimus et ab hora octava ad vesperum secreto conlocuti sumus.\n quod quaeris ecquae spes pacificationis sit, quantum ex Pompei\n multo et accurato sermone perspexi, ne voluntas quidem est. sic enim\n existimat, si ille vel dimisso exercitu consul factus sit, σύγχυσιν τῆσ πολιτείασ fore, atque etiam putat eum, cum audierit contra\n se diligenter parari, consulatum hoc anno neglecturum ac potius exercitum provinciamque\n retenturum. sin autem ille fureret, vehementer hominem contemnebat et suis et\n rei publicae copiis confidebat. quid quaeris? etsi mihi crebro ξυνὸσ Ἐνυάλιοσ occurrebat, tamen levabar cura virum fortem\n et peritum et plurimum auctoritate valentem audiens πολιτικῶσ de pacis simulatae periculis disserentem. \n habebamus autem in manibus Antoni contionem\n habitam x Kal. Ianuar. , in qua erat accusatio Pompei usque a\n toga pura, querela de damnatis, terror armorum. in quibus ille\n \n quid censes aiebat facturum esse ipsum, si in\n possessionem rei publicae venerit, cum haec quaestor eius infirmus et inops audeat\n dicere? \n quid multa? non modo non expetere pacem istam sed etiam timere visus est.\n ex illa autem sententia †i† relinquendae urbis movet\n hominem, ut puto. mihi autem illud molestissimum est, quod solvendi sunt\n nummi Caesari et instrumentum triumphi eo conferendum. est enim\n ἄμορφον ἀντιπολιτευομένου χρεωφειλέτην esse.\n sed haec et multa alia coram. \n "
            },
            "8":{
                "0":"\n \n \n cotidiene \n inquis a te accipiendae litterae sunt? \n si habebo cui dem, cotidie. \n at iam ipse ades. \n tum igitur cum venero desinam. unas video mihi a te non esse redditas quas\n L. Quinctius familiaris meus cum ferret ad bustum\n Basili vulneratus et despoliatus est. \n \n ",
                "1":"\n \n videbis igitur num quid fuerit in iis quod me scire opus sit et simul hoc\n διευκρινήσεισ πρόβλημα sane πολιτικόν . cum sit necesse aut haberi Caesaris\n rationem illo exercitum vel per senatum vel per tribunos pl. obtinente, aut persuaderi\n Caesari ut tradat provinciam atque exercitum et ita consul fiat, aut, si\n id ei non persuadeatur, haberi comitia sine illius ratione illo patiente atque obtinente\n provinciam, aut, si per tribunos pl. non patiatur et tamen\n quiescat, rem adduci ad interregnum, aut, si ob eam causam quod ratio eius non habeatur\n exercitum adducat, armis cum eo contendere, illum autem initium facere armorum aut\n statim nobis minus paratis aut tum cum comitiis amicis eius postulantibus ut e lege\n ratio habeatur impetratum non sit, ire autem ad arma aut hanc unam ob causam quod ratio\n non habeatur aut addita causa si forte tribunus pl. senatum impediens aut populum\n incitans notatus aut senatus consulto circumscriptus aut sublatus aut expulsus sit\n dicensve se expulsum ad illum confugerit, suscepto autem bello aut tenenda sit urbs aut\n ea relicta ille commeatu et reliquis copiis intercludendus—quod horum malorum\n quorum aliquod certe subeundum est minimum putes. \n dices profecto persuaderi illi ut tradat exercitum et ita consul fiat.\n est omnino id eius modi ut, si ille eo descendat, contra dici nihil possit\n idque eum, si non obtinet ut ratio habeatur retinentis exercitum, noli facere\n miror. nobis autem, ut quidam putant, nihil est timendum magis quam ille\n consul. \n at sic malo inquies quam cum exercitu. \n certe ; sed istud ipsum sic, scio, magnum malum putat aliquis\n neque ei remedium est ullum \n cedendum est, si id volet. \n vide consulem illum iterum quem vidisti consulatu priore \n at \n tum imbecillus plus inquit valuit quam tota res publica. \n quid nunc putas? et eo consule Pompeio certum est esse in\n Hispania. o rem miseram! si quidem id ipsum deterrimum est quod recusari\n non potest et quod ille si faciat, iam iam a bonis omnibus summam\n ineat gratiam. \n \n ",
                "2":"\n \n tollamus igitur hoc quo illum posse adduci negat; de reliquis quid est\n deterrimum? concedere illi quod, ut idem dicit, impudentissime postulat.\n nam quid impudentius? tenuisti provinciam per annos decem non\n tibi a senatu sed a te ipso per vim et per factionem datos; praeteriit tempus non legis\n sed libidinis tuae, fac tamen legis; ut succedatur decernitur; impedis et ais,\n \n habe meam rationem. \n habe tu nostram. exercitum tu habeas diutius quam populus iussit\n invito senatu? \n depugnes oportet, nisi concedis. \n cum bona quidem spe, ut ait idem, vel vincendi vel in libertate moriendi.\n iam si pugnandum est, quo tempore, in casu, quo consilio, in temporibus\n situm est. itaque te in ea quaestione non exerceo; ad ea quae dixi adfer si\n quid habes. equidem dies noctesque torqueor. \n \n "
            },
            "9":{
                "0":"\n \n subito consilium cepi ut ante quam luceret exirem, ne qui conspectus fieret\n aut sermo, lictoribus praesertim laureatis. de reliquo neque hercule quid\n agam neque quid acturus sim scio; ita sum perturbatus temeritate nostri amentissimi\n consili. tibi vero quid suadeam quoius ipse consilium exspecto?\n Gnaeus noster quid consili ceperit capiatve nescio, adhuc in oppidis\n coartatus et stupens. omnes , si in Italia consistat, erimus una;\n sin cedet, consili res est. adhuc certe, nisi ego insanio, stulte omnia et\n incaute. tu , quaeso, crebro ad me scribe vel quod in buccam venerit. \n "
            },
            "10":{
                "0":"\n \n quaeso , quid est hoc? aut quid agitur? mihi enim tenebrae sunt. \n Cingulum\n inquit nos tenemus, Anconem amisimus; Labienus\n discessit a Caesare. utrum de imperatore populi\n Romani an de Hannibale loquimur? o hominem amentem et\n miserum qui ne umbram quidem umquam τοῦ καλοῦ viderit!\n atque haec ait omnia facere se dignitatis causa. ubi est autem dignitas\n nisi ubi honestas? honestum igitur habere exercitum nullo publico consilio,\n occupare urbis civium quo facilior sit aditus ad patriam, χρεῶν , φυγάδων καθόδουσ , sescenta\n alia scelera moliri, \n τὴν θεῶν μεγίστην ὥστ' ἔχειν τυραννίδα \n sibi habeat suam fortunam! unam me hercule tecum apricationem in illo\n lucrativo tuo sole malim quam omnia istius modi regna vel potius mori miliens quam semel\n istius modi quicquam cogitare. \n quid si tu velis? inquis.\n \n \n ",
                "1":"\n \n age , quis est cui velle non liceat? sed ego hoc ipsum\n velle miserius esse duco quam in crucem tolli. una res est ea miserior,\n adipisci quod ita volueris. sed haec hactenus. libenter enim in\n his molestiis ἐνσχολάζω τόσον . \n \n ",
                "2":"\n \n redeamus ad nostrum. per fortunas! quale tibi consilium\n Pompei videtur? hoc quaero quod urbem reliquerit. ego enim\n ἀπορῶ . tum nihil absurdius. urbem tu\n relinquas? ergo idem, si Galli venirent? \n non est \n inquit in parietibus res publica. \n at in aris et focis. \n fecit \n Themistocles. \n fluctum enim totius barbariae ferre urbs una non poterat. at idem\n Pericles non fecit annum fere post quinquagesimum, cum praeter moenia nihil teneret;\n nostri olim urbe reliqua capta arcem tamen retinuerunt. οὕτωσ που \n \n \n ",
                "3":"\n \n rursus autem ex dolore municipali sermonibusque eorum quos convenio videtur\n hoc consilium exitum habiturum. mira hominum querela est (nescio an istic, sed facies ut sciam) sine magistratibus urbem esse, sine\n senatu. fugiens denique Pompeius mirabiliter homines movet.\n quid quaeris? alia causa facta est. nihil iam concedendum putant\n Caesari. haec tu mihi explica qualia sint. \n \n ",
                "4":"\n \n ego negotio praesum non turbulento. vult enim me\n Pompeius esse quem tota haec Campania et maritima ora \n habeat ἐπίσκοπον , ad quem dilectus et summa negoti\n referatur. itaque vagus esse cogitabam. te puto iam videre quae\n sit ὁρμή \n Caesaris, qui populus, qui totius negoti status. ea velim\n scribas ad me et quidem, quoniam mutabilia sunt, quam saepissime. acquiesco \n enim et scribens ad te et legens tua. \n "
            },
            "11":{
                "0":"\n unam adhuc a te epistulam acceperam datam xii Kal. in qua significabatur aliam te ante\n dedisse quam non acceperam. sed quaeso ut scribas quam saepissime non modo si\n quid scies aut audieris sed etiam si quid suspicabere, maximeque quid nobis faciendum\n aut non faciendum putes. \n \n ",
                "1":"\n \n nam quod rogas curem ut scias quid Pompeius agat, ne ipsum\n quidem scire puto; nostrum quidem nemo. vidi \n Lentulum consulem Formiis x Kal., vidi Libonem;\n plena timoris et erroris omnia. ille iter Larinum; ibi enim\n cohortes et Luceriae et Teani reliquaque in\n Apulia. inde utrum consistere uspiam velit an mare transire\n nescitur. si manet, vereor ne exercitum firmum habere non possit; sin\n discedit, quo aut qua, aut quid nobis agendum sit nescio. nam istum quidem\n quoius Φαλαρισμὸν times omnia taeterrime facturum\n puto. nec eum rerum prolatio nec senatus magistratuumque discessus nec\n aerarium clausum tardabit. \n \n ",
                "2":"\n \n sed haec, ut scribis, cito sciemus. \n interim velim mihi ignoscas quod ad te scribo tam multa totiens.\n acquiesco enim et tuas volo elicere litteras maximeque consilium quid agam\n aut quo me pacto geram. demittamne me penitus in causam? non \n deterreor periculo sed dirumpor dolore. tamne nullo consilio aut tam\n contra meum consilium gesta esse omnia! an cuncter et tergiverser et iis me\n dem qui tenent, qui potiuntur? \n αἰδέομαι Τρῶασ \n nec solum civis sed etiam amici officio revocor; etsi frangor saepe\n misericordia puerorum. \n \n ",
                "3":"\n ut igitur ita perturbato, etsi te eadem sollicitant,\n scribe aliquid et maxime, si Pompeius\n Italia cedit, quid nobis agendum putes. M'. quidem Lepidus\n (nam fuimus una) eum finem statuit, L. Torquatus eundem.\n me cum multa tum etiam lictores impediunt. nihil vidi umquam\n quod minus explicari posset. itaque a te nihildum certi exquiro sed quid\n videatur. denique ipsam ἀπορίαν tuam cupio\n cognoscere. Labienum ab illo discessisse prope modum constat \n \n ",
                "4":"\n \n si ita factum esset ut ille Romam veniens magistratus et senatum\n Romae offenderet, magno usui causae nostrae fuisset. damnasse \n enim sceleris hominem amicum rei publicae causa videretur, quod nunc quoque videtur sed\n minus prodest. non enim habet cui prosit eumque arbitror paenitere, nisi\n forte id ipsum est falsum discessisse illum. nos quidem pro certo habebamus.\n \n \n ",
                "5":"\n \n et velim, quamquam, ut scribis, domesticis te finibus tenes, formam mihi\n urbis exponas, ecquod Pompei desiderium, ecquae Caesaris\n invidia appareat, etiam quid censeas de Terentia et Tullia,\n Romae eas esse an mecum an aliquo tuto loco. haec et si quid\n aliud ad me scribas velim vel potius scriptites. \n "
            },
            "12":{
                "0":"\n \n de Vennonianis rebus tibi adsentior. Labienum\n ἥρωα iudico. facinus iam diu nullum civile\n praeclarius, qui, ut aliud nihil, hoc tamen profecit, dedit illi dolorem.\n sed etiam ad summam profectum aliquid puto. amo etiam\n Pisonem. cuius iudicium de genero suspicor visum iri grave.\n quamquam genus belli quod sit vides. ita civile est ut non ex\n civium dissensione sed ex unius perditi civis audacia natum sit. is autem\n valet exercitu, tenet multos spe et promissis, omnia omnium concupivit. huic \n tradita urbs est nuda praesidio, referta copiis. quid est quod ab eo non\n metuas qui illa templa et tecta non patriam sed praedam putet? quid autem sit\n acturus aut quo modo nescio, sine senatu, sine magistratibus. ne simulare\n quidem poterit quicquam πολιτικῶσ . nos autem\n ubi exsurgere poterimus aut quando? quorum dux quam ἀστρατήγητοσ tu quoque animadvertis quoi ne Picena quidem\n nota fuerint; quam autem sine consilio res testis. ut enim alia omittam decem annorum\n peccata, quae condicio non huic fugae praestitit? \n \n ",
                "1":"\n \n nec vero nunc quid cogitet scio ac non desino per litteras sciscitari.\n nihil esse timidius constat, nihil perturbatius. itaque nec\n praesidium cuius parandi causa ad urbem retentus est nec locum ac sedem praesidi ullam\n video. spes omnis in duabus insidiose retentis paene alienis legionibus.\n nam dilectus adhuc quidem invitorum est et a pugnando abhorrentium;\n condicionum autem amissum tempus est. quid futurum sit non video; commissum\n quidem a nobis certe est sive a nostro duce ut e portu sine gubernaculis egressi\n tempestati nos traderemus. \n \n ",
                "2":"\n \n itaque de Ciceronibus nostris dubito quid agam; nam mihi\n interdum amandandi videntur in Graeciam; de Tullia autem et\n Terentia, cum mihi barbarorum adventus ad urbem proponitur, quinia\n timeo; cum autem Dolabellae venit in mentem, paulum respiro. sed \n velim consideres quid faciendum putes primum πρὸσ τὸ (aliter enim mihi de illis ac de me ipso consulendum est), deinde\n ad opiniones, ne reprehendamur quod eas Romae velimus esse in communi\n bonorum fuga. quin etiam tibi et Peducaeo (scripsit enim ad me)\n quid faciatis videndum est. is enim splendor est vestrum ut eadem postulentur\n a vobis quae ab amplissimis civibus. sed de hoc tu videbis, quippe cum de me\n ipso ac de meis te considerare velim. \n \n ",
                "3":"\n \n reliquum est ut et quid agatur quoad poteris explores scribasque ad me et\n quid ipse coniectura adsequare; quod etiam a te magis exspecto. nam acta\n omnibus nuntiantibus a te exspecto futura. μάντισ δ' \n loquacitati ignosces, quae et me levat ad te quidem scribentem et elicit tuas\n litteras. aenigma \n Oppiorum ex Velia plane non\n intellexi; est enim numero Platonis obscurius. \n "
            },
            "13":{
                "0":"\n \n iam intellexi tuum; Oppios enim de Velia saccones\n dicis. in eo aestuavi diu. quo aperto reliqua patebant et cum\n Terentiae summa congruebant. \n \n ",
                "1":"\n \n L. Caesarem vidi Menturnis a. d. viii Kal.\n Febr. mane cum absurdissimis mandatis, non hominem sed scopas solutas, ut id\n ipsum mihi ille videatur inridendi causa fecisse qui tantis de rebus huic mandata\n dederit; nisi forte non dedit et hic sermone aliquo arrepto pro mandatis abusus est.\n \n \n ",
                "2":"\n \n Labienus, vir mea sententia magnus, Teanum venit a. d.\n viiii Kal. Ibi \n Pompeium consulesque convenit. qui sermo fuerit et quid actum\n sit scribam ad te cum certum sciam. Pompeius a Teano\n Larinum versus profectus est a. d. viii Kal. Eo die mansit\n Venafri. iam aliquantum animi videtur nobis adtulisse\n Labienus. sed ego nondum habeo quod ad te ex his locis\n scribam; ista magis exspecto, quid illim adferatur, quo pacto de Labieno\n ferat, quid agat Domitius in Marsis, Iguvi\n Thermus, P. Attius\n Cinguli, quae sit populi urbani voluntas, quae tua coniectura de rebus\n futuris. haec velim crebro et quid tibi de mulieribus nostris placeat et quid\n acturus ipse sis scribas. si scriberem ipse, longior epistula fuisset, sed\n dictavi propter lippitudinem. \n "
            },
            "14":{
                "0":"\n A. d. vi Kal. Febr. \n Capuam Calibus proficiscens, cum leviter lippirem, has litteras dedi.\n L. Caesar mandata Caesaris detulit ad\n Pompeium a. d. viii Kal., cum is esset cum consulibus Teani.\n probata condicio est, sed ita ut ille de iis oppidis quae extra suam\n provinciam occupavisset praesidia deduceret. id si fecisset, responsum est ad\n urbem nos redituros esse et rem per senatum confecturos. spero posse in\n praesentia pacem nos habere; nam et illum furoris et hunc nostrum copiarum suppaenitet.\n \n ",
                "1":"\n \n me \n Pompeius\n Capuam venire voluit et adiuvare dilectum; in quo parum prolixe respectent\n Campani coloni. gladiatores \n Caesaris qui Capuae sunt, de quibus ante ad te falsum ex\n A. Torquati litteris scripseram, sane commode\n Pompeius distribuit binos singulis patribus familiarum.\n scutorum in ludo IↃↃ fuerunt.\n eruptionem facturi fuisse dicebantur. sane multum in eo rei\n publicae provisum est. \n \n \n ",
                "2":"\n \n de mulieribus nostris in quibus est tua soror, quaeso videas ut satis\n honestum nobis sit eas Romae esse cum ceterae illa dignitate discesserint.\n hoc scripsi ad eas et ad te ipsum antea. velim eas cohortere ut\n exeant, praesertim cum ea praedia in ora maritima habeamus quoi ego praesum ut in iis\n pro re nata non incommode possint esse. nam si quid offendimus in genero\n nostro (quod quidem ego praestare non debeo)—sed id fit maius quod mulieres\n nostrae praeter ceteras Romae remanserunt. tu ipse cum\n Sexto scire velim quid cogites de exeundo de totaque re quid existimes.\n equidem ad paceni hortari non desino; quae vel iniusta utilior est quam\n iustissimum bellum cum civibus. sed haec ut fors tulerit. \n "
            },
            "15":{
                "0":"\n ut ab urbe discessi, nullum adhuc intermisi diem quin aliquid ad te litterarum darem,\n non quo haberem magno opere quod scriberem sed ut loquerer tecum absens; quo mihi, cum\n coram id non licet, nihil est iucundius. \n \n ",
                "1":"\n \n Capuam cum venissem a. d. vi Kal. pridie quam has litteras dedi, consules\n conveni multosque nostri ordinis. omnes cupiebant Caesarem\n abductis praesidiis stare condicionibus iis quas tulisset; uni Favonio\n leges ab illo nobis imponi non placebat. sed †is auditus\n in† consilio. Cato enim ipse iam servire quam pugnare mavult;\n sed tamen ait in senatu se adesse velle cum de condicionibus agatur, si\n Caesar adductus sit ut praesidia deducat. ita , quod maxime\n opus est, in Siciliam ire non curat; quod metuo ne obsit, in senatu\n esse vult. Postumius autem, de quo nominatim senatus decrevit ut statim in\n Siciliam iret Furfanioque succederet, negat se sine\n Catone iturum et suam in senatu operam auctoritatemque quam magni\n aestimat. ita res ad Fannium pervenit. is cum imperio\n in Siciliam praemittitur. \n \n ",
                "2":"\n \n in disputationibus nostris summa varietas est. plerique negant\n Caesarem in condicione mansurum postulataque haec ab eo interposita esse\n quo minus quod opus esset ad bellum a nobis pararetur. ego autem eum puto\n facturum ut praesidia deducat. vicerit enim, si consul factus erit, et minore\n scelere vicerit quam quo ingressus est. sed accipienda plaga est.\n sumus enim flagitiose imparati cum a militibus tum a pecunia; quam quidem\n omnem non modo privatam quae in urbe est sed etiam publicam quae in in aerario est illi\n reliquimus. Pompeius ad legiones Appianas est profectus;\n Labienum secum habet. ego tuas opiniones de his rebus\n exspecto. Formias me continuo recipere cogitabam. \n "
            },
            "16":{
                "0":"\n \n omnis arbitror mihi tuas litteras redditas esse sed primas praepostere,\n reliquas ordine quo sunt missae per Terentiam. de mandatis\n Caesaris adventuque Labieni et responsis consulum ac\n Pompei scripsi ad te litteris iis quas a. d. v Kal. Capua \n dedi pluraque praeterea in eandem epistulam conleci. \n \n ",
                "1":"\n \n nunc has exspectationes habemus duas, unam quid Caesar acturus\n sit cum acceperit ea quae referenda ad illum data sunt L. Caesari,\n alteram quid Pompeius agat. qui quidem ad me scribit paucis\n diebus se firmum exercitum habiturum spemque adfert, si in Picenum\n agrum ipse venerit, nos Romam redituros esse. Labienum secum\n habet non dubitantem de imbecillitate Caesaris copiarum; cuius adventu\n Gnaeus noster multo animi plus habet. nos a consulibus\n Capuam venire iussi sumus ad Nonas Febr. Capua\n profectus sum Formias a. d. iii Kal. eo die cum Calibus tuas\n litteras hora fere nona accepissem, has statim dedi. de \n Terentia et Tullia tibi adsentior. \n \n ",
                "2":"\n \n ad quas scripseram ad te ut referrent. si nondum profectae sunt,\n nihil est quod se moveant, quoad perspiciamus quo loci sit res. \n "
            },
            "17":{
                "0":"\n \n tuae litterae mihi gratae iucundaeque sunt. de pueris in\n Graeciam transportandis tum cogitabam cum fuga ex Italia\n quaeri videbatur. nos enim Hispaniam peteremus; illis hoc aeque\n commodum non erat. tu ipse cum Sexto etiam nunc mihi videris\n Romae recte esse posse; etenim minime amici Pompeio nostro\n esse debetis. nemo enim umquam tantum de urbanis praediis detraxit.\n videsne me etiam iocari? \n \n \n ",
                "1":"\n \n scire iam te oportet L. Caesar quae responsa referat a\n Pompeio, quas ab eodem ad Caesarem ferat litteras.\n scriptae enim et datae ita sunt ut proponerentur in publico. in \n quo accusavi mecum ipse Pompeium qui, cum scriptor luculentus esset, tantas\n res atque eas quae in omnium manus venturae essent Sestio nostro scribendas\n dederit. itaque nihil umquam legi scriptum Σηστιωδέστερον . perspici tamen ex litteris Pompei\n potest nihil Caesari negari omniaque ei cumulate quae postulet dari.\n quae ille amentissimus fuerit nisi acceperit, praesertim cum\n impudentissime postulaverit. quis enim tu es qui dicas, \n si \n in Hispaniam profectus erit, si praesidia dimiserit? \n tamen conceditur: minus honeste nunc quidem violata iam ab illo re publica\n illatoque bello quam si olim de ratione habenda impetrasset. et tamen vereor\n ut his ipsis contentus sit. nam cum ista mandata dedisset L.\n Caesari, debuit esse paulo quietior dum responsa referrentur; dicitur autem\n nunc esse acerrimus. \n \n ",
                "2":"\n \n Trebatius quidem scribit se ab illo viiii Kal. Febr. rogatum\n esse ut scriberet ad me ut essem ad urbem; nihil ei me gratius facere posse.\n haec verbis plurimis. intellexi ex dierum ratione, ut primum de\n discessu nostro Caesar audisset, laborare eum coepisse ne omnes abessemus.\n itaque non dubito quin ad Pisonem, quin ad\n Servium scripserit; illud admiror non ipsum ad me scripsisse, non per\n Dolabellam, non per Caelium egisse. quamquam non\n aspernor Trebati litteras, a quo me unice diligi scio. \n \n ",
                "3":"\n \n rescripsi ad Trebatium (nam ad ipsum Caesarem qui\n mihi nihil scripsisset nolui) quam illud hoc tempore esset difficile; me tamen in\n praediis meis esse neque dilectum ullum neque negotium suscepisse. in quo\n quidem manebo dum spes pacis erit; sin bellum geretur, non deero officio nec dignitati\n meae, pueros ὑπεκθέμενοσ in Graeciam.\n totam enim Italiam flagraturam bello intellego.\n tantum mali est excitatum partim ex improbis, partim\n ex invidis civibus. sed haec paucis diebus ex illius ad nostra responsa\n responsis intellegentur quorsum evasura sint. tum ad te scribam plura, si\n erit bellum; sin †autem† etiam indutiae, te ipsum, ut spero,\n videbo. \n \n \n ",
                "4":"\n \n ego iiii Nonas Febr., quo die has litteras dedi, in\n Formiano, quo Capua redieram, mulieres exspectabam.\n quibus quidem scripseram tuis litteris admonitus ut Romae\n manerent. sed audio maiorem quendam in urbe timorem esse. Capuae\n Nonis Febr. esse volebam, quia consules iusserant. quicquid huc\n erit a Pompeio adlatum, statim ad te scribam tuasque de istis rebus\n litteras exspectabo. \n "
            },
            "18":{
                "0":"\n \n IIII Non. Febr. mulieres nostrae Formias venerunt tuaque erga\n se officia plena tui suavissimi studi ad me pertulerunt. eas ego, quoad\n sciremus utrum turpi pace nobis an misero bello esset utendum, in Formiano\n esse volui et una Cicerones. ipse cum fratre Capuam\n ad consules (Nonis enim adesse iussi sumus) iii Nonas\n profectus sum, cum has litteras dedi. \n responsa \n Pompei grata populo et probata contioni esse dicuntur. ita \n putaram. quae quidem ille si repudiarit, iacebit; si acceperit—.\n utrum igitur inquies mavis? \n responderem , si quem ad modum parati essemus scirem. \n \n ",
                "1":"\n \n Cassium erat hic auditum expulsum Ancona eamque urbem a nobis\n teneri. si bellum futurum est, negotium utile. Caesarem quidem\n L. Caesare cum mandatis de pace misso tamen aiunt acerrime\n dilectum habere, loca occupare, vincire praesidiis. o perditum latronem! o vix ullo otio\n compensandam hanc rei publicae turpitudinem! sed stomachari desinamus,\n tempori pareamus, cum Pompeio in Hispaniam eamus.\n haec optima in malis, quoniam illius alterum consulatum a re publica\n ne data quidem occasione reppulimus. sed haec hactenus. \n \n ",
                "2":"\n \n de \n Dionysio fugit me ad te antea scribere; sed ita constitui, exspectare\n responsa Caesaris, ut, si ad urbem rediremus, ibi nos exspectaret, sin\n tardius id fieret, tum eum arcesseremus. omnino quid ille facere debuerit in\n nostra illa fuga, quid docto homine et amico dignum fuerit, cum praesertim rogatus\n esset, scio, sed haec non nimis exquiro a Graecis. tu tamen\n videbis, si erit, quod nolim, arcessendus, ne molesti simus invito. \n \n ",
                "3":"\n \n Quintus frater laborat ut tibi quod debet ab Egnatio solvat;\n nec Egnatio voluntas deest nec parum locuples est, sed cum tale tempus sit\n ut Q. Titinius (multum enim est nobiscum) viaticum se neget habere\n idemque debitoribus suis denuntiarit ut eodem faenore uterentur, atque hoc idem etiam\n L. Ligus fecisse dicatur, nec hoc tempore aut domi nummos\n Quintus habeat aut exigere ab Egnatio aut versuram usquam\n facere possit, miratur te non habuisse rationem huius publicae difficultatis.\n ego autem etsi illud ψευδησιόδειον (ita\n enim putatur) observo \n μηδὲ δίκην , \n praesertim in te a quo nihil umquam vidi temere fieri, tamen illius querela movebar.\n hoc quicquid est te scire volui. \n "
            },
            "19":{
                "0":"\n \n nihil habeo quod ad te scribam qui etiam eam epistulam quam eram elucubratus\n ad te non dederim. erat enim plena spei bonae, quod et contionis voluntatem\n audieram et illum condicionibus usurum putabam, praesertim suis. ecce tibi\n iii Nonas Febr. inane accepi litteras tuas, Philotimi,\n Furni, Curionis ad Furnium, quibus inridet\n L. Caesaris\n legationem. plane oppressi videmur nec quid consili capiam scio.\n nec me hercule de me laboro, de pueris quid agam non habeo.\n Capuam tamen proficiscebar haec scribens quo facilius de\n Pompei rebus cognoscerem. \n "
            },
            "20":{
                "0":"\n \n breviloquentem iam me tempus ipsum facit. pacem enim desperavi,\n bellum nostri nullum administrant. cave enim putes quicquam esse minoris his\n consulibus; quorum ego spe audiendi aliquid et cognoscendi nostri apparatus maximo imbri\n Capuam veni pridie Nonas, ut eram iussus. illi \n autem nondum venerant sed erant venturi inanes, imparati. Gnaeus autem\n Luceriae dicebatur esse et adire cohortis legionum\n Appianarum non firmissimarum. at illum ruere nuntiant et iam\n iamque adesse, non ut manum conserat (quicum enim?) sed ut fugam intercludat. \n \n ",
                "1":"\n \n ego autem in Italia\n καὶ συναποθανεῖν —nec te id consulo; sin\n extra, quid ago? ad manendum hiems, lictores, improvidi et neglegentes duces,\n ad fugam hortatur amicitia Gnaei, causa bonorum, turpitudo coniungendi cum\n tyranno; qui quidem incertum est Phalarimne an Pisistratum sit imitaturus.\n haec velim explices et me iuves consilio; etsi te ipsum istic iam calere\n puto, sed tamen quantum poteris. ego si quid hic hodie novi cognoro, scies;\n iam enim aderunt consules ad suas Nonas. tuas cotidie litteras\n exspectabo; ad has autem cum poteris rescribes. mulieres et\n Cicerones in Formiano reliqui. \n \n "
            },
            "21":{
                "0":"\n \n de malis nostris tu prius audis quam ego. istim enim emanant.\n boni autem hinc quod exspectes nihil est. veni \n Capuam ad Nonas Febr. ita ut iusserant consules. eo \n die Lentulus venit sero. alter consul omnino non venerat vii\n Idus. eo enim die ego Capua discessi et mansi\n Calibus. inde has litteras postridie ante lucem dedi. haec \n Capuae dum fui cognovi, nihil in consulibus, nullum usquam dilectum.\n nec enim conquisitores φαινοπροσωπεῖν \n audent cum ille adsit, contraque noster dux nusquam sit, nihil agat, nec nomina dant.\n deficit enim non voluntas sed spes. Gnaeus autem noster (o rem\n miseram et incredibilem!) ut totus iacet! non animus est, non consilium, non\n copiae, non diligentia. mittam illa, fugam ab urbe turpissimam, timidissimas\n in oppidis contiones, ignorationem non solum adversari sed etiam suarum copiarum; hoc\n cuius modi est? \n \n ",
                "1":"\n \n vii Idus Febr. \n Capuam\n C. Cassius tribunus pl. venit, adtulit mandata ad consules ut\n Romam venirent, pecuniam de sanctiore aerario auferrent, statim exirent.\n urbe relicta redeant; quo praesidio? deinde exeant; quis sinat? consul ei\n rescripsit ut prius ipse in Picenum. at illud totum erat\n amissum; sciebat nemo praeter me ex litteris Dolabellae. mihi \n dubium non erat quin ille iam iamque foret in Apulia, Gnaeus\n noster in navi. \n \n ",
                "2":"\n \n ego quid agam σκέμμα magnum—neque\n me hercule mihi quidem ullum, nisi omnia essent acta turpissime, neque ego ullius\n consili particeps—sed tamen quod me deceat. ipse me\n Caesar ad pacem hortatur; sed antiquiores litterae quam ruere coepit.\n Dolabella, Caelius me illi valde satis facere.\n mira me ἀπορία torquet. iuva \n me consilio si potes, et tamen ista quantum potes provide. nihil habeo tanta\n rerum perturbatione quod scribam. tuas litteras exspecto. \n "
            },
            "22":{
                "0":"\n \n pedem in Italia video nullum esse qui non in istius potestate\n sit. de \n Pompeio scio nihil eumque, nisi in navim se contulerit, exceptum iri puto.\n o celeritatem incredibilem! huius autem nostri—sed non possum sine dolore\n accusare eum de quo angor et crucior. tu caedem non sine causa times, non quo\n minus quicquam Caesari expediat ad diuturnitatem victoriae et dominationis\n sed video quorum arbitrio sit acturus. \n \n ",
                "1":"\n † recte sit censeo cedendum de\n oppidis iis egeo consili†. quod optimum factu videbitur facies.\n cum \n Philotimo loquere atque adeo Terentiam habebis\n Idibus. ego quid agam? qua aut terra aut mari persequar eum\n qui ubi sit nescio? etsi terra quidem qui possum? mari quo? tradam \n igitur isti me? fac posse tuto (multi enim hortantur), num etiam honeste?\n nullo modo. equidem a te petam consilium, ut soleo.\n explicari res non potest; sed tamen si quid in mentem venit velim scribas\n et ipse quid sis acturus. \n "
            },
            "23":{
                "0":"\n \n v Idus Febr. vesperi a Philotimo litteras accepi\n Domitium exercitum firmum habere, cohortis ex Piceno\n Lentulo et \n Thermo ducentibus cum Domiti exercitu coniunctas esse,\n Caesarem intercludi posse eumque id timere, bonorum animos recreatos\n Romae, improbos quasi perculsos. haec metuo equidem ne sint\n somnia, sed tamen M'. Lepidum, L. Torquatum,\n C. Cassium tribunum pl. (hi enim sunt nobiscum, id est in\n Formiano) Philotimi litterae ad vitam revocaverunt.\n ego autem illa metuo ne veriora sint, nos omnis paene iam captos esse,\n Pompeium\n Italia cedere; quem quidem (o rem acerbam!) persequi Caesar\n dicitur. persequi \n Caesar\n Pompeium? quid? ut interficiat? o me miserum! et non omnes\n nostra corpora opponimus? in quo tu quoque ingemiscis. sed quid\n faciamus? victi , oppressi, capti plane sumus. \n \n ",
                "1":"\n \n ego tamen Philotimi litteris lectis mutavi consilium de\n mulieribus. quas , ut scripseram ad te, Romam remittebam; sed\n mihi venit in mentem multum fore sermonem me iudicium iam de causa publica fecisse; qua\n desperata quasi hunc gradum mei reditus esse quod mulieres revertissent. de \n me autem ipso tibi adsentior, ne me dem incertae et periculosae fugae, cum rei publicae\n nihil prosim, nihil Pompeio; pro quo emori cum pie possum tum libenter.\n manebo igitur, etsi vivere—. \n \n ",
                "2":"\n \n quod quaeris hic quid agatur, tota Capua et omnis hic dilectus\n iacet; desperata res est, in fuga omnes sunt, nisi qui deus iuverit ut\n Pompeius istas Domiti copias cum suis coniungat.\n sed videbamur omnia biduo triduove scituri. Caesaris\n litterarum exemplum tibi misi; rogaras enim. cui nos valde satis facere multi\n ad me scripserunt; quod patior facile, dum ut adhuc nihil faciam turpiter. \n "
            },
            "24":{
                "0":"\n \n Philotimi litterae me quidem non nimis sed eos qui in his locis erant\n admodum delectarunt. ecce postridie Cassio litterae\n Capua a Lucretio, familiari eius, Nigidium a\n Domitio\n Capuam venisse. eum dicere Vibullium cum paucis\n militibus e Piceno currere ad Gnaeum, confestim insequi\n Caesarem, Domitium non habere militum iii milia.\n idem scripsit Capua consules discessisse. non \n dubito quin Gnaeus in fuga sit; modo effugiat. ego a consilio\n fugiendi, ut tu censes, absum. \n "
            },
            "25":{
                "0":"\n \n cum dedissem ad te litteras tristis et metuo ne veras de Lucreti\n ad Cassium litteris Capua missis, Cephalio venit\n a vobis. attulit etiam a te litteras hilariores nec tamen firmas, ut soles.\n omnia facilius credere possum quam quod scribitis, Pompeium\n exercitum habere. nemo huc ita adfert omniaque quae nolim. o rem miseram!\n malas causas semper obtinuit, in optima concidit. quid dicam nisi illud eum\n scisse (neque enim erat difficile), hoc nescisse? erat enim ars difficilis\n recte rem publicam regere. sed iam iamque omnia sciemus et scribemus ad te\n statim. \n "
            },
            "26":{
                "0":"\n \n non venit idem usu mihi quod tu tibi scribis, quotiens\n exorior. \n ego enim nunc primum paulum exorior et maxime quidem\n iis litteris quae Roma adferuntur de Domitio, de\n Picentium cohortibus. omnia erant facta hoc biduo laetiora.\n itaque fuga quae parabatur repressa est; Caesaris interdicta, \n \n si te/ secundo lúmine hic offéndero— \n respuuntur; bona de Domitio, praeclara de Afranio\n fama est. \n \n ",
                "1":"\n \n quod me amicissime admones ut mihi integrum quoad possim servem, gratum est;\n quod addis, ne propensior ad turpem causam videar, certe videri possum. ego \n me ducem in civili bello quoad de pace ageretur negavi esse, non quin rectum esset sed\n quia quod multo rectius fuit id mihi fraudem tulit. plane eum quoi noster\n alterum consulatum deferret et triumphum (at quibus verbis! pro tuis rebus gestis\n amplissimis ) inimicum habere nolueram. ego scio et quem metuam et\n quam ob rem. sin erit bellum, ut video fore, partes meae non desiderabuntur.\n \n \n ",
                "2":"\n \n de HS X_X_ \n Terentia tibi rescripsit. Dionysio, dum existimabam vagos nos\n fore, nolui molestus esse; tibi autem crebro ad me scribenti de eius officio nihil\n rescripsi, quod diem ex die exspectabam ut statuerem quid esset faciendum.\n nunc , ut video, pueri certe in Formiano videntur hiematuri.\n et ego? nescio . si enim erit bellum, cum\n Pompeio esse constitui. quod habebo certi faciam ut scias.\n ego bellum foedissimum futurum puto, nisi qui, ut tu scribis,\n Parthicus casus exstiterit. \n "
            }
        },
        "7":{
            "0":{
                "0":"\n \n cum ad te litteras dedissem, redditae mihi litterae sunt a\n Pompeio: cetera de rebus in Piceno gestis quae ad se\n Vibullius scripsisset, de dilectu Domiti, quae sunt vobis\n nota nec tamen tam laeta erant in iis litteris quam ad me Philotimus\n scripserat. ipsam tibi epistulam misissem sed iam subito fratris puer\n proficiscebatur. cras igitur mittam. sed in ea Pompei\n epistula erat in extremo ipsius manu, \n tu censeo Luceriam\n venias. nusquam eris tutius. \n id ego in eam partem accepi, haec oppida atque oram maritimam illum pro\n derelicto habere, nec sum miratus eum qui caput ipsum reliquisset reliquis membris non\n parcere. \n \n ",
                "1":"\n \n ei statim rescripsi hominemque certum misi de comitibus meis, nec non\n quaerere ubi tutissimo essem; si me vellet sua aut rei publicae causa\n Luceriam venire, statim esse venturum; hortatusque sum ut oram maritimam\n retineret, si rem frumentariam sibi ex provinciis suppeditari vellet. hoc me\n frustra scribere videbam; sed uti in urbe retinenda tunc, sic nunc in\n Italia non relinquenda testificabar sententiam meam. sic enim\n parari video ut Luceriam omnes copiae contrahantur et ne is quidem locus\n sit stabilis sed ex eo ipso, si urgeamur, paretur fuga.\n \n ",
                "2":"\n \n quo minus mirere, si invitus in eam causam\n descendo in qua neque pacis neque victoriae ratio quaesita sit umquam sed semper\n flagitiosae et calamitosae fugae, eundum, ut quemcumque fors tulerit casum subeam potius\n cum iis qui dicuntur esse boni quam videar a bonis dissentire. etsi prope\n diem video bonorum, id est lautorum et locupletum, urbem refertam fore, municipiis vero\n his relictis refertissimam. quo ego in numero essem, si hos lictores\n molestissimos non haberem, nec me M'. Lepidi, L.\n Volcaci, Ser. Sulpici comitum paeniteret, quorum nemo\n nec stultior est quam L. Domitius nec inconstantior quam Ap.\n Claudius. \n \n ",
                "3":"\n \n unus \n Pompeius me movet beneficio, non auctoritate. quam enim ille\n habeat auctoritatem in hac causa? qui, cum omnes Caesarem metuebamus, ipse\n eum diligebat, postquam ipse metuere coepit, putat omnis hostis illi esse oportere.\n ibimus tamen Luceriam. nec eum fortasse delectabit\n noster adventus; dissimulare enim non potero mihi quae adhuc acta sint displicere.\n ego si somnum capere possem, tam longis te epistulis non obtunderem.\n tu , si tibi eadem causa est, me remunerere sane velim. \n "
            },
            "1":{
                "0":"\n \n mihi vero omnia grata, et quod scripsisti ad me quae audieras et quod non\n credidisti quae digna diligentia mea non erant et quod monuisti quod sentiebas.\n ego ad Caesarem unas Capua litteras dedi quibus\n ad ea rescripsi quae mecum ille de gladiatoribus suis egerat, brevis sed benevolentiam\n significantis, non modo sine contumelia sed etiam cum maxima laude Pompei.\n id enim illa sententia postulabat qua illum ad concordiam hortabar.\n eas si quo ille misit, in publico proponat velim. alteras \n eodem die dedi quo has ad te. non potui non dare, cum et ipse ad me\n scripsisset et Balbus. earum exemplum ad te misi.\n nihil arbitror fore quod reprehendas. si qua erunt, doce me quo\n modo μέμψιν effugere possim. \n \n ",
                "1":"\n \n \n nihil \n inquies omnino scripseris. \n qui magis effugias eos qui volent fingere? verum tamen ita faciam,\n quoad fieri poterit. nam quod me hortaris ad memoriam factorum, dictorum,\n scriptorum etiam meorum, facis amice tu quidem mihique gratissimum sed mihi videris\n aliud tu honestum meque dignum in hac causa iudicare atque ego existimem.\n mihi enim nihil ulla in gente umquam ab ullo auctore rei publicae ac duce\n turpius factum esse videtur quam a nostro amico factum est. quoius ego vicem\n doleo; qui urbem reliquit, id est patriam, pro qua et in qua mori praeclarum fuit.\n ignorare mihi videris haec quanta sit clades. \n \n ",
                "2":"\n \n es enim etiam nunc domi tuae sed invitis perditissimis hominibus esse diutius\n non potes. hoc miserius, hoc turpius quicquam? vagamur egentes cum\n coniugibus et liberis; in unius hominis quotannis periculose aegrotantis anima positas\n omnis nostras spes habemus non expulsi sed evocati ex patria; quam non servandam ad\n reditum nostrum sed diripiendam et inflammandam reliquimus. ita multi\n nobiscum sunt? non in suburbanis? non in hortis? non in ipsa urbe ? et, si nunc sunt, non erunt? nos interea ne Capuae\n quidem sed Luceriae, et oram quidem maritimam iam relinquemus,\n Afranium exspectabimus et \n Petreium. nam in Labieno parum est dignitatis.\n hic tu in me illud desideras. \n nihil de me dico, alii viderint. hic quidem quae est ?\n domi vestrae estis et eritis omnes boni. quis tum se mihi non\n ostendit? quis nunc adest hoc bello? sic enim iam appellandum est. \n \n ",
                "3":"\n \n Vibulli res gestae sunt adhuc maximae. id ex Pompei\n litteris cognosces; in quibus animadvertito illum locum ubi erit διπλῇ . videbis de Gnaeo nostro ipse\n Vibullius quid existimet. quo igitur haec spectat oratio?\n ego pro Pompeio libenter emori possum; facio pluris omnium\n hominum neminem; sed non ita ut tu uno in eo iudico spem de\n salute rei publicae. significas enim aliquanto secus quam solebas, ut etiam\n Italia, si ille cedat, putes cedendum. quod ego nec rei\n publicae puto esse utile nec liberis meis, praeterea neque rectum neque honestum\n †sed cur†. \n poterisne igitur videre\n tyrannum? \n quasi intersit audiam an videam, aut locupletior mihi sit quaerendus auctor\n quam Socrates qui, cum xxx tyranni essent, pedem porta non\n extulit. est mihi praeterea praecipua causa manendi. de qua utinam\n aliquando tecum loquar! \n ego xiii Kalend., cum\n eadem lucerna hanc epistulam scripsissem qua inflammaram tuam, Formiis ad\n Pompeium, si de pace agetur, profecturus, si de bello, quid ero? \n "
            },
            "2":{
                "0":"\n \n maximis et miserrimis rebus perturbatus, cum coram tecum mihi potestas\n deliberandi non esset, uti tamen tuo consilio volui. deliberatio autem\n omnis haec est, si Pompeius\n Italia excedat, quod eum facturum esse suspicor, quid mihi agendum putes.\n et quo facilius consilium dare possis, quid in utramque partem mihi in\n mentem veniat explicabo brevi. \n \n ",
                "1":"\n \n cum merita Pompei summa erga salutem meam familiaritasque quae\n mihi cum eo est, tum ipsa rei publicae causa me adducit ut mihi vel consilium meum cum\n illius consilio vel fortuna mea cum illius fortuna coniungenda\n esse videatur. accedit illud. si maneo et illum comitatum\n optimorum et clarissimorum civium desero, cadendum est in unius potestatem.\n qui etsi multis rebus significat se nobis esse amicum (et ut esset a me\n est, tute scis, propter suspicionem huius impendentis tempestatis multo ante provisum),\n tamen utrumque considerandum est et quanta fides ei sit habenda et, si maxime exploratum\n sit eum nobis amicum fore, sitne viri fortis et boni civis esse in ea urbe in qua cum\n summis honoribus imperiisque usus sit, res maximas gesserit, sacerdotio sit amplissimo\n praeditus, non futurus sit, qui fuerit , subeundumque periculum\n sit cum aliquo fore dedecore, si quando Pompeius rem publicam reciperarit.\n \n \n ",
                "2":"\n \n in hac parte haec sunt. vide nunc quae sint in altera.\n nihil actum est a Pompeio nostro sapienter, nihil fortiter,\n addo etiam nihil nisi contra consilium auctoritatemque meam. omitto illa\n vetera, quod istum in rem publicam ille aluit, auxit, armavit, ille legibus per vim et\n contra auspicia ferendis auctor, ille Galliae ulterioris adiunctor, ille\n gener, ille in adoptando \n P. Clodio augur, ille restituendi mei quam retinendi studiosior,\n ille provinciae propagator, ille absentis in omnibus adiutor, idem etiam tertio\n consulatu, postquam esse defensor rei publicae coepit, contendit ut decem tribuni pl.\n ferrent ut absentis ratio haberetur, quod idem ipse sanxit lege quadam sua,\n Marcoque\n Marcello consuli finienti provincias Gallias\n Kalendarum\n Martiarum die restitit—sed ut haec omittam, quid foedius, quid\n perturbatius hoc ab urbe discessu sive potius turpissima fuga? quae condicio\n non accipienda fuit potius quam relinquenda patria? \n \n ",
                "3":"\n \n malae condiciones erant, fateor, sed num quid hoc peius? at \n reciperabit rem publicam. quando ? aut quid ad eam spem est parati?\n non ager Picenus amissus? non patefactum iter ad urbem? non\n pecunia omnis et publica et privata adversario tradita? denique nulla causa,\n nullae vires, nulla sedes quo concurrant qui rem publicam defensam velint.\n Apulia delecta est, inanissima pars Italiae et ab impetu\n huius belli remotissima; fuga et maritima opportunitas visa quaeri desperatione.\n invite cepi Capuam, non quo munus illud defugerem, sed in ea\n causa in qua nullus esset ordinum, nullus apertus privatorum dolor, bonorum autem esset\n aliquis sed hebes, ut solet, et, ut ipse sensi, esset multitudo et infimus quisque\n propensus in alteram partem, multi mutationis rerum cupidi, dixi ipsi me nihil suscepturum sine praesidio et sine pecunia.\n itaque habui nihil omnino negoti, quod ab initio vidi nihil quaeri praeter\n fugam. eam si nunc sequor, quonam? cum illo non; ad quem cum\n essem profectus, cognovi in iis locis esse Caesarem, ut tuto\n Luceriam venire non possem. infero mari nobis incerto cursu\n hieme maxima navigandum est. age iam, cum fratre an sine eo cum filio? at quo\n modo? in utraque enim re summa difficultas erit summus animi dolor; qui autem\n impetus illius erit in nos absentis fortunasque nostras! acrior quam in\n ceterorum, quod putabit fortasse in nobis violandis aliquid se habere populare.\n age iam, has compedes, fascis, inquam, hos laureatos ecferre ex\n Italia quam molestum est! qui autem locus erit nobis tutus, ut iam\n placatis utamur fluctibus, ante quam ad illum venerimus? qua autem aut quo\n nihil scimus. \n \n ",
                "4":"\n \n at si restitero et fuerit nobis in hac parte locus, idem fecero quod in\n Cinnae dominatione L. \n Philippus, quod L. Flaccus, quod Q.\n Mucius, quoquo modo ea res huic quidem cecidit; qui tamen ita dicere\n solebat se id fore videre quod factum est sed malle quam armatum ad patriae moenia\n accedere. aliter \n Thrasybulus et fortasse melius. sed est certa quaedam illa\n Muci ratio atque sententia, est illa etiam Philippi, et cum\n sit necesse servire tempori et non amittere tempus cum sit datum. sed in hoc\n ipso habent tamen idem fasces molestiam. sit enim nobis amicus, quod incertum\n est, sed sit; deferet triumphum. † non accipere ne periculosum\n sit,† invidiosum ad bonos. o rem inquis difficilem et\n inexplicabilem! \n atqui explicanda est. quid enim fieri potest? ac ne me\n existimaris ad manendum esse propensiorem quod plura in eam partem verba fecerim, \n potest fieri, quod fit in multis quaestionibus, ut res verbosior haec fuerit, illa\n verior. quam ob rem ut maxima de re aequo animo deliberanti ita mihi des\n consilium velim. navis et in Caieta est parata nobis et\n Brundisi. \n \n ",
                "5":"\n \n sed ecce nuntii scribente me haec ipsa noctu in Caleno, ecce\n litterae Caesarem ad Corfinium, Domitium\n Corfini cum firmo exercitu et pugnare cupiente. non puto etiam\n hoc Gnaeum nostrum commissurum ut Domitium relinquat; etsi\n Brundisium\n Scipionem cum cohortibus duabus praemiserat, legionem ei\n Fausto conscriptam in Siciliam sibi placere a consule duci\n scripserat ad consules. sed turpe Domitium deserere erit\n implorantem eius auxilium. est quaedam spes mihi quidem non magna sed in his\n locis firma Afranium in Pyrenaeo cum Trebonio\n pugnasse, pulsum Trebonium, etiam Fabium tuum transisse cum\n cohortibus, summa autem Afranium cum magnis copiis adventare. id \n si est, in Italia fortasse manebitur. ego autem cum esset\n incertum iter Caesaris, quod vel ad Capuam vel ad\n Luceriam iturus putabatur, Leptam misi ad\n Pompeium\n et litteras; ipse ne quo inciderem reverti Formias.\n \n haec te scire volui scripsique sedatiore\n animo quam proxime scripseram, nullum meum iudicium interponens sed exquirens tuum. \n "
            },
            "3":{
                "0":"\n \n Dionysius quidem tuus potius quam noster, cuius ego cum satis cognossem\n mores tuo tamen potius stabam iudicio quam meo, ne tui quidem testimoni quod ei saepe\n apud me dederas veritus superbum se praebuit in fortuna quam putavit nostram fore;\n cuius fortunae nos, quantum humano consilio effici poterit, motum ratione quadam\n gubernabimus. cui qui noster honos, quod obsequium, quae etiam ad ceteros\n contempti cuiusdam hominis commendatio defuit? ut meum iudicium reprehendi a\n Quinto fratre vulgoque ab omnibus mallem quam illum non efferre me\n laudibus Ciceronesque nostros meo potius labore subdoceri quam me alium iis\n magistrum quaerere; ad quem ego quas litteras, di immortales, miseram, quantum honoris\n significantis, quantum amoris! Dicaearchum me hercule aut\n Aristoxenum diceres arcessi, non unum hominem omnium loquacissimum et\n minime aptum ad docendum. \n \n ",
                "1":"\n \n sed est memoria bona. me dicet esse meliore. quibus \n litteris ita respondit ut ego nemini cuius causam non reciperem. semper enim,\n \n si potero, si ante suscepta causa non impediar. \n numquam reo cuiquam tam humili, tam sordido, tam nocenti, tam alieno tam\n praecise negavi quam hic mihi plane nulla exceptione praecidit. nihil cognovi\n ingratius; in quo vitio nihil mali non inest. sed de hoc nimis multa.\n \n \n ",
                "2":"\n \n ego navem paravi. tuas litteras tamen exspecto, ut sciam quid\n respondeant consultationi meae. Sulmone\n C. Atium Paelignum aperuisse Antonio portas, cum\n essent cohortes quinque, Q. Lucretium inde effugisse\n †scis Gnaeum ire Brundisium desertum†.\n confecta res est. \n "
            },
            "4":{
                "0":"\n \n cum ante lucem viii Kal. litteras ad te de Dionysio dedissem,\n vesperi ad nos eodem die venit ipse Dionysius auctoritate tua permotus, ut\n suspicor; quid enim putem aliud? etsi solet eum, cum aliquid furiose fecit,\n paenitere. numquam autem cerritior fuit quam in hoc negotio. nam \n quod ad te non scripseram, postea audivi a tertio miliario tum eum isse πολλὰ μάτην κεράεσσιν ἐσ ἠέρα θυμήναντα, \n multa, inquam, mala cum dixisset: suo capiti, ut aiunt. sed en meam\n mansuetudinem! coniecerim in fasciculum una cum tua vehementem ad illum epistulam.\n hanc ad me referri volo nec ullam ob aliam causam Pollicem\n servum a pedibus meum Romam misi. eo autem ad te scripsi ut, si\n tibi forte reddita esset, mihi curares referendam, ne in illius manus perveniret.\n \n \n ",
                "1":"\n \n novi si quid esset scripsissem. pendeo animi exspectatione de re \n Corfiniensi, in qua de salute rei publicae decernetur. tu \n fasciculum, qui est M'. Curio inscriptus, velim cures ad eum\n perferendum Tironemque\n Curio commendes et ut det ei si quid opus erit in sumptum roges. \n "
            },
            "5":{
                "0":"\n \n obsignata iam ista epistula quam de nocte daturus eram, sicut dedi (nam eam\n vesperi scripseram), C. Sosius praetor in Formianum\n venit ad M'. Lepidum vicinum nostrum quoius quaestor fuit.\n Pompei litterarum ad consules exemplum attulit: \n \n ",
                "1":"\n \n \n litterae mihi a L. Domitio a. d. xiii Kalend.\n Mart. adlatae sunt. earum exemplum infra scripsi. nunc ut ego\n non scribam, tua sponte te intellegere scio quanti rei publicae intersit omnis copias\n in unum locum primo quoque tempore convenire. tu , si tibi videbitur, dabis\n operam ut quam primum ad nos venias, praesidi Capuae quantum constitueris\n satis esse relinquas. \n \n ",
                "2":"\n \n \n deinde \n supposuit exemplum epistulae Domiti quod ego ad te pridie miseram.\n di immortales, qui me horror perfudit! quam sum sollicitus quidnam futurum\n sit! hoc tamen spero, magnum nomen imperatoris fore, magnum in adventu\n terrorem. spero etiam, quoniam adhuc nihil nobis obfuit † nihil\n mutasset neglegentia hoc quod cum fortiter et diligenter tum etiam me\n hercule†. \n \n ",
                "3":"\n \n modo enim audivi quartanam a te discessisse. moriar si magis\n gauderem si id mihi accidisset. Piliae dic non esse aequum eam diutius\n habere nec id esse vestrae concordiae. Tironem nostrum ab altera relictum\n audio. sed eum video in sumptum ab aliis mutuatum; ego autem\n Curium nostrum si quid opus esset rogaram. malo \n Tironis verecundiam in culpa esse quam inliberalitatem Curi.\n \n \n "
            },
            "6":{
                "0":"\n \n unum etiam restat amico nostro ad omne dedecus ut Domitio non\n subveniat. \n at nemo dubitat quin subsidio venturus sit. \n ego non puto. \n deseret igitur talem civem et eos quos una\n scis esse cum habeat praesertim is ipse cohortis triginta? \n nisi me omnia fallunt, deseret. incredibiliter pertimuit, nihil\n spectat nisi fugam. \n \n ",
                "1":"\n \n quoi tu (video enim quid sentias) me comitem putas debere esse.\n ego vero quem fugiam habeo, quem sequar non habeo. quod enim tu\n meum laudas et memorandum dicis, malle quod dixerim me cum Pompeio vinci\n quam cum istis vincere, ego vero malo sed cum illo Pompeio qui tum erat aut\n qui mihi esse videbatur, cum hoc vero qui ante fugit quam scit aut quem fugiat aut quo,\n qui nostra tradidit, qui patriam reliquit, Italiam relinquit, si malui,\n contigit, victus sum. quod superest, nec ista videre possum quae numquam\n timui ne viderem nec me hercule istum propter quem mihi non modo meis sed memet ipso\n carendum est. \n \n ",
                "2":"\n \n ad \n Philotimum scripsi de viatico sive a Moneta (nemo enim solvit)\n sive ab Oppiis tuis contubernalibus. cetera apposita tibi\n mandabo. \n "
            },
            "7":{
                "0":"\n o rem turpem et ea re miseram! sic enim sentio, id demum aut potius id\n solum esse miserum quod turpe sit. aluerat \n Caesarem; eundem repente timere coeperat, condicionem pacis nullam\n probarat, nihil ad bellum pararat, urbem reliquerat, Picenum amiserat\n culpa, in Apuliam se compegerat, ibat in Graeciam, omnis\n nos ἀπροσφωνήτουσ , expertis sui tanti, tam inusitati\n consili relinquebat. \n \n ",
                "1":"\n \n ecce subito litterae Domiti ad illum, ipsius ad consules.\n fulsisse mihi videbatur τὸ καλὸν ad\n oculos eius et exclamasse ille vir qui esse debuit, πρὸσ ταῦθ' ὅ τι χρὴ καὶ παλαμάσθων \n καὶ πάντ' ἐπ' ἐμοὶ τεκταινέσθων: \n τὸ γὰρ εὖ μετ' ἐμοῦ. \n at ille tibi πολλὰ χαίρειν τῷ καλῷ dicens\n pergit Brundisium. Domitium autem aiunt re audita et eos qui\n una essent se tradidisse. o rem lugubrem! itaque intercludor dolore quo minus ad te plura scribam. tuas litteras exspecto. \n "
            },
            "8":{
                "0":"\n \n epistulam meam quod pervulgatam scribis esse non fero moleste, quin etiam\n ipse multis dedi describendam. ea enim et acciderunt iam et impendent, ut\n testatum esse velim de pace quid senserim. cum autem ad eam hortarer eum\n praesertim hominem, non videbar ullo modo facilius moturus quam si id quod eum hortarer\n convenire eius sapientiae dicerem. eam si admirabilem dixi quom eum ad\n salutem patriae hortabar, non sum veritus ne viderer adsentari quoi tali in re libenter\n me ad pedes abiecissem. qua autem est aliquid impertias\n temporis, non est de pace sed de me ipso et de meo officio ut aliquid cogitet.\n nam quod testificor me expertem belli fuisse, etsi id re perspectum est,\n tamen eo scripsi quo in suadendo plus auctoritatis haberem; eodemque pertinet quod\n causam eius probo. \n \n ",
                "1":"\n \n sed quid haec nunc? utinam aliquid profectum esset! ne ego istas\n litteras in contione recitari velim, si quidem ille ipse ad eundem scribens in\n publico proposuit epistulam illam in qua est pro tuis rebus gestis\n amplissimis (amplioribusne quam suis, quam Africani?\n ita tempus ferebat), si quidem etiam vos duo tales ad quintum miliarium\n quid nunc ipsum de se recipienti, quid agenti, quid acturo? quanto autem\n ferocius ille causae suae confidet, cum vos, cum vestri similis non modo frequentis sed\n laeto vultu gratulantis viderit! \n num igitur peccamus? \n minime vos quidem; sed tamen signa conturbantur quibus voluntas a simulatione\n distingui posset. quae vero senatus consulta video? sed apertius\n quam proposueram. \n \n ",
                "2":"\n \n ego \n Arpini volo esse pridie Kal., deinde circum villulas nostras errare quas\n visurum me postea desperavi. εὐγενῆ tua consilia et\n tamen pro temporibus non incauta mihi valde probantur. Lepido quidem (nam\n fere συνδιημερεύομεν , quod gratissimum illi est)\n numquam placuit ex Italia exire, Tullo multo minus.\n crebro enim illius litterae ab aliis ad nos commeant. sed me\n illorum sententiae minus movebant; minus multa dederant illi rei publicae pignora.\n tua me hercule auctoritas vehementer movet; adfert enim et reliqui temporis\n reciperandi rationem et praesentis tuendi. sed obsecro te, quid hoc miserius\n quam alterum plausus in foedissima causa quaerere, alterum offensiones in optima?\n alterum existimari conservatorem inimicorum, alterum desertorem amicorum? et \n me hercule quamvis amemus Gnaeum nostrum, ut et facimus et debemus, tamen\n hoc quod talibus viris non subvenit laudare non possum. nam sive timuit, quid\n ignavius? sive, ut quidam putant, meliorem suam causam illorum caede fore putavit, quid\n iniustius? sed haec omittamus; augemus enim dolorem retractando. \n \n \n ",
                "3":"\n vi Kal. vesperi Balbus minor ad me venit\n occulta via currens ad Lentulum consulem missu Caesaris cum\n litteris, cum mandatis, cum promissione provinciae, Romam ut redeat.\n quoi persuaderi posse non arbitror, nisi erit conventus. idem \n aiebat nihil malle Caesarem quam ut Pompeium adsequeretur (id\n credo) et rediret in gratiam. id non credo et metuo ne omnis haec clementia\n ad Cinneam illam crudelitatem conligatur. Balbus quidem maior ad me scribit\n nihil malle Caesarem quam principe Pompeio sine metu vivere.\n tu , puto, haec credis. sed cum haec scribebam v Kalend.,\n Pompeius iam Brundisium venisse poterat; expeditus enim\n antecesserat legiones xi K. \n Luceria. sed hoc τέρασ \n horribili vigilantia, celeritate, diligentia est. plane quid futurum sit\n nescio. \n "
            },
            "9":{
                "0":"\n \n Dionysius cum ad me praeter opinionem meam venisset, locutus sum cum eo\n liberalissime; tempora exposui, rogavi ut diceret quid haberet in animo; me nihil ab\n ipso invito contendere. respondit se quod in nummis haberet nescire quo loci\n esset; alios non solvere, aliorum diem nondum esse. dixit etiam alia quaedam\n de servulis suis qua re nobiscum esse non posset. morem gessi; dimisi a me ut\n magistrum Ciceronum non libenter, ut hominem ingratum non invitus.\n volui te scire et quid ego de eius facto iudicarem. \n \n "
            },
            "10":{
                "0":"\n \n quod me magno animi motu perturbatum putas, sum equidem sed non tam magno\n quam tibi fortasse videor. levatur enim omnis cura cum aut constitit\n consilium aut cogitando nihil explicatur. lamentari autem licet illud quidem\n totos dies; sed vereor ne nihil cum proficiam etiam dedecori sim studiis ac litteris\n nostris. consumo igitur omne tempus considerans quanta vis sit illius viri\n quem nostris libris satis diligenter, ut tibi quidem videmur, expressimus.\n tenesne igitur moderatorem illum rei publicae quo referre velimus omnia?\n nam sic quinto, ut opinor, in libro loquitur Scipio, ut\n enim gubernatori cursus secundus, medico salus, imperatori victoria, sic huic\n moderatori rei publicae beata civium vita proposita est, ut opibus firma, copiis\n locuples, gloria ampla, virtute honesta sit. huius enim operis maximi inter\n homines atque optimi illum esse perfectorem volo. \n \n \n ",
                "1":"\n \n hoc \n Gnaeus noster cum antea numquam tum in hac causa minime cogitavit.\n dominatio quaesita ab utroque est, non id actum beata et honesta civitas ut\n esset. nec vero ille urbem reliquit quod eam tueri non posset nec\n Italiam quod ea pelleretur, sed hoc a primo cogitavit, omnis terras,\n omnia maria movere, reges barbaros incitare, gentis feras armatas in\n Italiam adducere, exercitus conficere maximos. genus illud\n Sullani regni iam pridem appetitur multis qui una sunt cupientibus.\n an censes nihil inter eos convenire, nullam pactionem fieri potuisse?\n hodie potest. sed neutri σκοπὸσ \n est ille ut nos beati simus; uterque regnare vult. \n \n ",
                "2":"\n \n haec a te invitatus breviter exposui. voluisti enim me quid de his\n malis sentirem ostendere. προθεσπίζω igitur, \n noster Attice, non hariolans ut illa cui nemo credidit sed coniectura\n prospiciens, \n iamque mari magno— non multo, inquam,\n secus possum vaticinari. tanta malorum impendet Ἰλιάσ . atque hoc nostra gravior est causa qui domi sumus quam\n illorum qui una transierunt, quod illi qui alterum metuunt, nos utrumque. \n \n ",
                "3":"\n \n \n cur igitur inquis remansimus? \n vel tibi paruimus vel non occurrimus vel hoc fuit rectius.\n conculcari , inquam, miseram Italiam videbis proxima aestate\n †qaut utriusque in† mancipiis ex omni genere conlectis, nec tam\n †iptio† pertimescenda, quae Luceriae multis\n sermonibus denuntiata esse dicitur, quam †universam† interitus.\n tantas in confligendo utriusque viris video futuras. habes \n coniecturam meam. tu autem consolationis fortasse aliquid exspectasti.\n nihil invenio nihil fieri potest miserius, nihil perditius, nihil foedius.\n \n ",
                "4":"\n \n \n quod \n quaeris quid Caesar ad me scripserit, quod saepe, gratissimum sibi esse\n quod quierim, oratque in eo ut perseverem. Balbus minor haec eadem mandata.\n iter autem eius erat ad Lentulum consulem cum litteris\n Caesaris praemiorumque promissis si Romam revertisset.\n verum cum habeo rationem dierum, ante puto tramissurum quam potuerit\n conveniri. \n \n \n ",
                "5":"\n \n epistularum \n Pompei duarum quas ad me misit neglegentiam meamque in rescribendo\n diligentiam volui tibi notam esse. earum exempla ad te misi. \n \n ",
                "6":"\n \n Caesaris hic per Apuliam ad Brundisium cursus\n quid efficiat exspecto. utinam aliquid simile Parthicis rebus!\n simul aliquid audiero, scribam ad te. tu ad me velim bonorum\n sermones Romae frequentes esse dicuntur. scio equidem te in\n publicum non prodire, sed tamen audire te multa necesse est. memini librum\n tibi adferri a Demetrio\n Magnete ad te missum scio \n περὶ . eum mihi velim mittas. vides quam causam\n mediter. \n "
            },
            "11":{
                "0":"\n \n Q. Fabius ad me venit a. d. iiii Idus Febr. \n is nuntiat L. Domitium cum suis cohortibus xii et cum\n cohortibus xiiii quas Vibullius adduxit ad me iter habere; habuisse in\n animo proficisci Corfinio a. d. v Idus Febr. ; C.\n Hirrum cum v cohortibus subsequi. censeo ad nos\n Luceriam venias. nam te hic tutissime puto fore. \n "
            },
            "12":{
                "0":"\n A. d. xv Kalend. Martias\n Formiis accepi tuas litteras; ex quibus ea quae in agro Piceno\n gesta erant cognovi commodiora esse multo quam ut erat nobis nuntiatum\n Vibullique virtutem industriamque libenter agnovi. \n \n nos adhuc in ea ora ubi praepositi sumus ita\n fuimus ut navem paratam haberemus. ea enim audiebamus et ea verebamur ut,\n quodcumque tu consilium cepisses, id nobis persequendum putaremus. nunc \n quoniam auctoritate et consilio tuo in spe firmiore sumus, si teneri posse putas\n Tarracinam et oram maritimam, in ea manebo, etsi\n praesidia in oppidis nulla sunt. nemo enim nostri ordinis in his locis est\n praeter M. Eppium quem ego Menturnis esse volui,\n vigilantem hominem et industrium. nam \n L. Torquatum, virum fortem et cum auctoritate, Formiis\n non habemus, ad te profectum arbitramur. \n \n ",
                "1":"\n \n ego omnino, ut proxime tibi placuerat, Capuam veni eo ipso die\n quo tu Teano\n Sidicino es profectus. volueras enim me cum M.\n Considio pro praetore illa negotia tueri. cum eo venissem, vidi\n T. Ampium dilectum habere diligentissime, ab eo accipere\n Libonem, summa item diligentia et in illa colonia auctoritate.\n fui \n Capuae quoad consules. iterum , ut erat edictum a consulibus,\n veni Capuam ad Nonas Februar. cum fuissem triduum,\n recepi me Formias. \n \n ",
                "2":"\n \n nunc quod tuum consilium aut quae ratio belli sit ignoro. si \n tenendam hanc oram putas, quae et opportunitatem et dignitatem habet et egregios civis\n et, ut arbitror, teneri potest, opus est esse qui praesit; sin omnia in unum locum\n contrahenda sunt, non dubito quin ad te statim veniam, quo mihi nihil optatius est,\n idque tecum quo die ab urbe discessimus locutus sum. ego si quoi adhuc videor\n segnior fuisse, dum ne tibi videar, non laboro et tamen si, ut video, bellum gerendum\n est, confido me omnibus facile satis facturum. \n \n ",
                "3":"\n \n M. Tullium meum necessarium ad te misi cui tu, si tibi videretur,\n ad me litteras dares. \n \n "
            },
            "13":{
                "0":"\n S. V. B. E. tuas litteras. libenter legi. recognovi enim tuam\n pristinam virtutem etiam in salute communi. consules ad eum exercitum quem in\n Apulia habui venerunt. magno opere te hortor pro tuo singulari\n perpetuoque studio in rem publicam ut te ad nos conferas ut communi consilio rei\n publicae adflictae opem atque auxilium feramus. censeo via Appia\n iter facias et celeriter Brundisium venias. \n "
            },
            "14":{
                "0":"\n \n cum ad te litteras misissem quae tibi Canusi redditae sunt,\n suspicionem nullam habebam te rei publicae causa mare transiturum eramque in spe magna\n fore ut in Italia possemus aut concordiam constituere, qua mihi nihil\n utilius videbatur, aut rem publicam summa cum dignitate defendere. interim \n nondum meis litteris ad te perlatis ex iis mandatis quae D. Laelio\n ad consules dederas certior tui consili factus non exspectavi dum mihi a te litterae\n redderentur, confestimque cum Quinto fratre et cum liberis nostris iter ad\n te in Apuliam facere coepi. \n \n ",
                "1":"\n \n cum \n Teanum\n Sidicinum venissem, C. Messius familiaris tuus mihi\n dixit aliique complures Caesarem iter habere Capuam et eo ipso\n die mansurum esse Aeserniae. sane sum commotus quod, si ita\n esset, non modo iter meum interclusum sed me ipsum plane exceptum putabam.\n itaque tum Cales\n processi, ut ibi potissimum consisterem, dum certum nobis ab Aesernia\n de eo quod audieram referretur. \n \n ",
                "2":"\n \n at mihi, cum Calibus essem, adfertur litterarum tuarum exemplum quas tu ad\n Lentulum consulem misisses. hae scriptae sic erant, litteras\n tibi a L. Domitio a. d. xiii Kal. Martias adlatas esse\n (earumque exemplum subscripseras); magnique interesse rei publicae scripseras omnis\n copias primo quoque tempore in unum locum convenire et ut praesidio quod satis esset\n Capuae relinqueret. his ego litteris lectis in eadem opinione\n fui qua reliqui omnes, te cum omnibus copiis ad Corfinium esse venturum;\n quo mihi, cum Caesar ad oppidum castra haberet, tutum iter esse non\n arbitrabar. \n cum res in summa exspectatione\n esset, utrumque simul audivimus, et quae Corfini acta essent et te iter\n Brundisium facere coepisse; cumque nec mihi nec fratri meo dubium esset\n quin Brundisium contenderemus, a multis qui e Samnio\n Apuliaque veniebant admoniti sumus ut caveremus ne exciperemur a\n Caesare, quod is in eadem loca quae nos petebamus profectus celerius\n etiam quam nos possemus eo quo intenderet venturus esset. quod cum ita esset,\n nec mihi nec fratri meo nec cuiquam amicorum placuit committere ut temeritas nostra non\n solum nobis sed etiam rei publicae noceret, cum praesertim non dubitaremus quin, si\n etiam tutum nobis iter fuisset, te tamen iam consequi non possemus. \n \n ",
                "3":"\n \n interim accepimus tuas litteras Canusio a. d. x K.\n Martias datas, quibus nos hortaris ut celerius Brundisium\n veniamus. quas cum accepissemus a. d. iii K. Martias , non\n dubitabamus quin tu iam Brundisium pervenisses, nobisque iter illud\n omnino interclusum videbamus neque minus nos esse captos quam qui Corfini\n fuissent. neque enim eos solos arbitrabamur capi qui in armatorum manus\n incidissent sed eos nihilo minus qui regionibus exclusi intra praesidia atque intra arma\n aliena venissent. \n \n ",
                "4":"\n \n quod cum ita sit, maxime vellem primum semper tecum fuissem; quod quidem tibi\n ostenderam, cum a me Capuam reiciebam. quod feci non vitandi\n oneris causa sed quod videbam teneri illam urbem sine exercitu non posse, accidere autem\n mihi nolebam quod doleo viris fortissimis accidisse. quoniam autem tecum ut\n essem non contigit, utinam tui consili certior factus essem! nam suspicione\n adsequi non potui, quod omnia prius arbitratus sum fore quam ut haec rei publicae causa\n in Italia non posset duce te consistere. neque vero nunc\n consilium tuum reprehendo sed fortunam rei publicae lugeo nec, si ego quid tu sis\n secutus non perspicio, idcirco minus existimo te nihil nisi summa ratione fecisse.\n \n \n ",
                "5":"\n \n mea quae semper fuerit sententia primum de pace vel iniqua condicione\n retinenda, deinde de urbe (nam de Italia quidem nihil mihi umquam\n ostenderas), meminisse te arbitror. sed mihi non sumo ut meum consilium\n valere debuerit; secutus sum tuum neque id rei publicae causa de qua desperavi, quae et\n nunc adflicta est nec excitari sine civili perniciosissimo bello potest, sed te\n quaerebam, tecum esse cupiebam neque, eius rei facultatem, si quae erit, praetermittam.\n \n \n ",
                "6":"\n \n ego me in hac omni causa facile intellegebam pugnandi cupidis hominibus non\n satis facere. primum enim prae me tuli me nihil malle quam pacem, non quin\n eadem timerem quae illi sed ea bello civili leviora ducebam. deinde suscepto\n bello, cum pacis condiciones ad te adferri a teque ad eas honorifice et large\n responderi viderem, duxi meam rationem; quam tibi facile me probaturum pro tuo in me\n beneficio arbitrabar. memineram me esse unum qui pro meis maximis in rem\n publicam meritis supplicia miserrima et crudelissima pertulissem, me esse unum qui, si\n offendissem eius animum cui tum cum iam in armis essemus consulatus tamen alter et\n triumphus amplissimus deferebatur, subicerer eisdem proeliis, ut mea persona semper ad\n improborum civium impetus aliquid videretur habere populare. neque haec non\n ego prius sum suspicatus quam mihi palam denuntiata sunt, neque ea tam pertimui, si\n subeunda essent, quam declinanda putavi, si honeste vitare possem. \n \n ",
                "7":"\n \n quam brevem illius temporis, dum in spe pax fuit, rationem nostram vides,\n reliqui facultatem res ademit. iis autem quibus non satis facio facile\n respondeo. neque enim ego amicior C. Caesari umquam fui\n quam illi neque illi amiciores rei publicae quam ego. hoc inter me et illos\n interest quod, cum et illi cives optimi sint et ego ab ista laude non absim, ego\n condicionibus, quod idem te intellexeram velle, illi armis disceptari maluerunt.\n quae quoniam ratio vicit, perficiam profecto ut neque res publica civis a\n me animum neque tu amici desideres. \n "
            },
            "15":{
                "0":"\n \n mihi molestior lippitudo erat etiam quam ante fuerat.\n dictare tamen hanc epistulam malui quam Gallo\n Fadio amantissimo utriusque nostrum nihil ad te litterarum dare.\n nam pridie quidem, quoquo modo potueram, scripseram ipse eas litteras\n quarum vaticinationem falsam esse cupio. huius autem epistulae non solum ea\n causa est ut ne quis a me dies intermittatur quin dem ad te litteras sed etiam haec\n iustior, ut a te impetrarem ut sumeres aliquid temporis †quod tibi et\n quia† perexiguo opus est, explicari mihi tuum consilium plane volo, ut\n penitus intellegam. \n \n ",
                "1":"\n \n omnia sunt integra nobis; nihil praetermissum est quod non habeat sapientem\n excusationem, non modo probabilem. nam certe neque tum peccavi cum imperatam\n iam Capuam non solum ignaviae delictum sed etiam perfidiae suspicionem\n fugiens accipere nolui, neque cum post condiciones pacis per L.\n Caesarem et L. \n Fabatum adlatas cavi ne animum eius offenderem cui Pompeius\n iam armatus armato consulatum triumphumque deferret. \n \n ",
                "2":"\n \n nec vero haec extrema quisquam potest iure reprehendere quod mare non\n transierim. id enim, etsi erat deliberationis, tamen obire non potui.\n neque enim suspicari debui, praesertim cum ex ipsius Pompei\n litteris, idem quod video te existimasse, non dubitarim quin is Domitio\n subventurus esset, et plane quid rectum et quid faciendum mihi esset diutius cogitare\n malui. \n \n ",
                "3":"\n \n primum igitur, haec qualia tibi esse videantur, etsi significata sunt a te,\n tamen accuratius mihi perscribas velim, deinde aliquid etiam in posterum prospicias\n fingasque quem me esse deceat et ubi me plurimum prodesse rei publicae sentias, ecquae\n pacifica persona desideretur an in bellatore sint omnia. \n \n ",
                "4":"\n \n atque ego qui omnia officio metior recordor tamen tua consilia; quibus\n si paruissem, tristitiam illorum temporum non subissem. memini quid mihi tum\n suaseris per Theophanem, per Culleonem, idque saepe\n ingemiscens sum recordatus. qua re nunc saltem ad illos calculos revertamur\n quos tum abiecimus, ut non solum gloriosis consiliis utamur sed etiam paulo\n salubrioribus. sed nihil praescribo accurate velim perscribas tuam ad me\n sententiam. \n \n ",
                "5":"\n \n volo etiam exquiras quam diligentissime poteris (habebis autem per quos\n possis) quid Lentulus noster, quid Domitius agat, quid acturus\n sit, quem ad modum nunc se gerant, num quem accusent, num quoi\n suscenseant—quid dico num quoi? num Pompeio. omnino \n culpam omnem Pompeius in Domitium confert, quod ipsius\n litteris cognosci potest quarum exemplum ad te misi. haec igitur videbis et,\n quod ad te ante scripsi, Demetri\n Magnetis librum quem ad te misit de concordia velim mihi mittas. \n "
            },
            "16":{
                "0":"\n \n ego quod existimabam dispersos nos neque rei publicae utilis neque nobis\n praesidio esse posse, idcirco ad L. Domitium litteras misi, primum\n uti ipse cum omni copia ad nos veniret; si de se dubitaret, ut cohortis xviiii quae ex\n Piceno ad me iter habebant ad nos mitteret. quod veritus sum\n factum est ut Domitius implicaretur et neque ipse satis firmus esset ad\n castra facienda quod meas xviiii et suas xii cohortis tribus in oppidis distributas\n haberet (nam partim Albae, partim Sulmone conlocavit) neque\n se , si vellet, expedire posset. \n \n \n ",
                "1":"\n \n nunc scitote me esse in summa sollicitudine. nam et tot et talis\n viros periculo obsidionis liberare cupio neque subsidio ire possum, quod his duabus\n legionibus non puto esse committendum ut illuc ducantur, ex quibus tamen non amplius\n xiiii cohortis contrahere potui, quod duas \n Brundisium misi neque Canusium sine praesidio, dum abessem,\n putavi esse dimittendum. \n \n ",
                "2":"\n \n D. Laelio mandaram, quod maiores copias sperabam nos habituros, ut,\n si vobis videretur, alter uter vestrum ad me veniret, alter in Siciliam cum\n ea copia quam Capuae et circum Capuam comparastis et cum iis\n militibus quos Faustus legit proficisceretur, Domitius cum xii\n suis cohortibus eodem adiungeretur, reliquae copiae omnes Brundisium\n cogerentur et inde navibus Dyrrachium transportarentur. nunc cum\n hoc tempore nihilo magis ego quam vos subsidio Domitio ire possim se\n per montis explicare, non est nobis committendum ut ad has xiiii cohortis quas dubio\n animo habeo hostis accedere aut in itinere me consequi possit \n \n ",
                "3":"\n \n quam ob rem placitum est mihi (talia video censeri M.\n Marcello et ceteris nostri ordinis qui hic sunt) ut Brundisium\n ducerem hanc copiam quam mecum habeo. vos hortor ut quodcumque militum\n contrahere poteritis contrahatis et eodem Brundisium veniatis quam primum.\n arma quae ad me missuri eratis, iis censeo armetis milites quos vobiscum\n habetis. quae arma superabunt, ea si Brundisium iumentis\n deportaritis, vehementer rei publicae profueritis. de hac re velim nostros\n certiores faciatis. ego \n ad P. Lupum et C. Coponium praetores\n misi ut se vobis coniungerent et militum quod haberent ad vos deducerent. \n "
            },
            "17":{
                "0":"\n \n valde miror te ad me nihil scribere et potius ab aliis quam a te de re\n publica me certiorem fieri. nos disiecta manu pares adversario esse non\n possumus; contractis nostris copiis spero nos et rei publicae et communi saluti prodesse\n posse. quam ob rem cum constituisses, ut Vibullius mihi\n scripserat, a. d. v Id. Febr. \n Corfinio proficisci cum exercitu et ad me venire, miror quid causae fuerit\n qua re consilium mutaris. nam illa causa quam mihi Vibullius\n scribit levis est, te propterea moratum esse quod audieris Caesarem\n Firmo progressum in Castrum\n Truentinum venisse. quanto enim magis appropinquare adversarius\n coepit eo tibi celerius agendum erat ut te mecum coniungeres, prius quam\n Caesar aut tuum iter impedire aut me abs te excludere posset \n \n ",
                "1":"\n \n quam ob rem etiam atque etiam te rogo et hortor, id\n quod non destiti superioribus litteris a te petere, ut primo quoque die\n Luceriam advenires, ante quam copiae quas instituit Caesar\n contrahere in unum locum coactae vos a nobis distrahant. sed si erunt qui te\n impediant ut villas suas servent, aequum est me a te impetrare ut cohortis quae ex\n Piceno et Camerino venerunt, quae fortunas suas reliquerunt,\n ad me nussum facias. \n \n "
            },
            "18":{
                "0":"\n \n litteras abs te M. Calenius ad me attulit a. d.\n x iiii Kal. Martias ; in quibus litteris scribis tibi in animo esse\n observare Caesarem et, si secundum mare ad me ire coepisset, confestim in\n Samnium ad me venturum, sin autem ille circum istaec loca commoraretur,\n te ei, si propius accessisset resistere velle. \n te animo magno et forti istam rem agere existimo, sed diligentius nobis\n est videndum ne distracti pares esse adversario non possimus, cum ille magnas copias\n habeat et maiores brevi habiturus sit. non enim pro tua prudentia debes illud\n solum animadvertere quot in praesentia cohortis contra te habeat Caesar sed\n quantas brevi tempore equitum et peditum copias contracturus sit. cui rei\n testimonio sunt litterae quas Bussenius ad me misit; in quibus scribit, id\n quod ab aliis quoque mihi scribitur, praesidia Curionem quae in\n Umbria et Tuscis erant contrahere et ad\n Caesarem iter facere. quae si copiae in unum locum fuerint\n coactae, ut pars exercitus ad Albam mittatur, pars ad te accedat, ut non\n pugnet sed locis suis repugnet, haerebis neque solus cum ista copia tantam multitudinem\n sustinere poteris ut frumentatum eas. \n \n ",
                "1":"\n \n quam ob rem te magno opere hortor ut quam primum cum omnibus copiis hoc\n venias. consules constituerunt idem facere. ego \n M. Tuscilio ad te mandata dedi providendum esse ne duae legiones\n sine Picentinis cohortibus in conspectum Caesaris\n committerentur. quam ob rem nolito commoveri, si audieris me regredi, si\n forte Caesar ad me veniet; cavendum enim puto esse ne implicatus haeream.\n nam neque castra propter anni tempus et militum animos facere possum neque\n ex omnibus oppidis contrahere copias expedit, ne receptum amittam. itaque non\n amplius XIIII cohortis Luceriam coegi. \n \n ",
                "2":"\n \n consules praesidia omnia ad me deducturi sunt aut in\n Siciliam ituri nam aut exercitum firmum habere oportet quo\n confidamus perrumpere nos posse aut regiones eius modi obtinere e quibus repugnemus; id\n quod neutrum nobis hoc tempore contigit, quod et magnam partem Italiae\n Caesar occupavit et nos non habemus exercitum tam amplum neque tam magnum\n quam ille. itaque nobis providendum est ut summam rei publicae rationem\n habeamus. etiam atque etiam te hortor ut cum omni copia quam primum ad me\n venias. possumus etiam nunc rem publicam erigere, si communi consilio\n negotium administrabimus; si distrahemur, infirmi erimus. mihi hoc\n constitutum est. \n his litteris scriptis\n Sicca abs te mihi litteras et mandata attulit. quod me hortare\n ut istuc veniam, id me facere non arbitror posse, quod non magno opere his legionibus\n confido. \n "
            },
            "19":{
                "0":"\n \n litterae mihi a te redditae sunt a. d. XIII Kal. Martias in\n quibus scribis Caesarem apud Corfinium castra posuisse. \n quod putavi et praemonui fit, ut nec in praesentia committere tecum proelium\n velit et omnibus copiis conductis te implicet, ne ad me iter tibi expeditum sit atque\n istas copias coniungere optimorum civium possis cum his legionibus de quarum voluntate\n dubitamus. quo etiam magis tuis litteris sum commotus. neque enim\n eorum militum quos mecum habeo voluntate satis confido ut de omnibus fortunis rei\n publicae dimicem neque etiam qui ex dilectibus conscripti sunt consulibus convenerunt.\n \n \n ",
                "1":"\n \n qua re da operam, si ulla ratione etiam nunc efficere potes, ut te explices,\n hoc quam primum venias, ante quam omnes copiae ad adversarium\n conveniant. neque enim celeriter ex dilectibus hoc homines convenire possunt\n et, si convenirent, quantum iis committendum sit qui inter se ne noti quidem sunt contra\n veteranas legiones non te praeterit. \n "
            },
            "20":{
                "0":"\n \n lippitudinis meae signum tibi sit librari manus et eadem causa brevitatis;\n etsi nunc quidem quod scriberem nihil erat. omnis exspectatio nostra erat in\n nuntiis Brundisinis si nactus hic esset Gnaeum nostrum, spes\n dubia pacis, sin ille ante tramisisset, exitiosi belli metus. sed videsne in\n quem hominem inciderit res publica, quam acutum, quam vigilantem, quam paratum?\n si me hercule neminem occiderit nec cuiquam quicquam ademerit, ab iis qui\n eum maxime timuerant maxime diligetur. \n \n ",
                "1":"\n \n multum mecum municipales homines loquuntur, multum rusticani; nihil \n prorsus aliud curant nisi agros, nisi villulas, nisi nummulos suos. et vide\n quam conversa res sit; illum quo antea confidebant metuunt, hunc amant quem timebant.\n id quantis nostris peccatis vitiisque evenerit non possum sine molestia\n cogitare. quae autem impendere putarem, scripseram ad te et iam tuas litteras\n exspectabam. \n "
            },
            "21":{
                "0":"\n \n non dubito quin tibi odiosae sint epistulae cotidianae, cum praesertim neque\n nova de re aliqua certiorem te faciam neque novam denique iam reperiam scribendi ullam\n sententiam. sed si dedita opera, cum causa nulla esset, tabellarios ad te cum\n inanibus epistulis mitterem, facerem inepte; euntibus vero, domesticis praesertim, ut\n nihil ad te dem litterarum facere non possum et simul, crede mihi, requiesco paulum in\n his miseriis, cum quasi tecum loquor, cum vero tuas epistulas lego, multo etiam magis.\n omnino intellego nullum fuisse tempus post has fugas et formidines nostras\n quod magis debuerit mutum esse a litteris, propterea quod neque Romae\n quicquam auditur novi nec in his locis quae a Brundisio absunt propius quam\n tu bidui aut tridui. Brundisi autem omne certamen vertitur huius primi\n temporis. qua quidem exspectatione torqueor. sed omnia ante\n Nonas sciemus. eodem enim die video Caesarem a\n Corfinio post meridiem profectum esse, id est Feralibus, quo\n Canusio mane Pompeium. eo modo autem ambulat\n Caesar et iis †diariis† militum celeritatem incitat\n ut timeam ne citius ad Brundisium quam opus sit accesserit. \n \n ",
                "1":"\n \n dices , \n \n quid igitur proficis qui anticipes eius rei molestiam quam triduo\n sciturus sis? \n nihil equidem; sed, ut supra dixi, tecum perlibenter loquor, et simul scito\n labare meum consilium illud quod satis iam fixum videbatur. non mihi satis\n idonei sunt auctores ii qui a te probantur. quod enim umquam eorum in re\n publica forte factum exstitit? aut quis ab iis ullam rem laude dignam desiderat?\n nec me hercule laudandos existimo qui trans mare belli parandi causa\n profecti sunt—quamquam haec ferenda non erant—, video enim quantum\n id bellum et quam pestiferum futurum sit; sed me movet unus vir cuius fugientis comes,\n rem publicam reciperantis socius videor esse debere. \n totiensne igitur\n sententiam mutas? \n ego tecum tamquam mecum loquor. quis autem est tanta quidem de re\n quin varie secum ipse disputet? simul et elicere cupio sententiam tuam, si manet, ut\n firmior sim, si mutata est, ut tibi adsentiar. \n \n ",
                "2":"\n \n omnino ad id de quo dubito pertinet me scire quid Domitius\n acturus sit, quid noster Lentulus. \n de \n Domitio varia audimus †modo esse in Tiburti aut\n lepidi quo cum lepidus accessisse ad urbem†, quod item falsum video esse.\n ait enim Lepidus eum nescio quo penetrasse itineribus\n †occultandi† sui causa an maris adipiscendi ne is quidem scit.\n ignorat etiam de filio. addit illud sane molestum, pecuniam\n Domitio satis grandem quam is Corfini\n habuerit non esse redditam. de \n Lentulo autem nihil audivimus. haec velim exquiras ad meque\n perscribas. \n "
            },
            "22":{
                "0":"\n A. d. v Nonas\n Martias epistulas mihi tuas Aegypta reddidit, unam veterem\n iiii Kal. quam te scribis dedisse Pinario quem non vidimus; in qua\n exspectas quidnam praemissus agat Vibullius qui omnino non est visus a\n Caesare (id altera epistula video te scire ita esse), et quem ad modum\n redeuntem excipiam Caesarem quem omnino vitare cogito, et\n †authemonis† fugam intendis commutationemque vitae tuae, quod tibi\n puto esse faciendum, et ignoras Domitius cum fascibusne sit.\n quod cum scies, facies ut sciamus. habes ad primam epistulam.\n \n \n ",
                "1":"\n \n secutae sunt duae pr. Kal. ambae datae quae me convellerunt de pristino statu\n iam tamen, ut ante ad te scripsi, labantem. nec me movet quod scribis\n Iovi ipsi iniquum. \n nam periculum in utriusque iracundia positum est, victoria autem ita incerta\n ut deterior causa paratior mihi esse videatur. nec me consules movent qui\n ipsi pluma aut folio facilius moventur. offici me deliberatio cruciat\n cruciavitque adhuc. cautior certe est mansio, honestior existimatur\n traiectio. malo interdum multi me non caute quam pauci non honeste fecisse\n existiment. de \n Lepido et Tullo quod quaeris, illi vero non dubitant quin\n Caesari praesto futuri in senatumque venturi sint \n recentissima tua est epistula Kal. data, in qua optas\n congressum pacemque non desperas. sed ego cum haec scribebam, nec illos\n congressuros nec, si congressi essent, Pompeium ad ullam condicionem\n accessurum putabam. quod videris non dubitare, si consules transeant, quid\n nos facere oporteat, certe transeunt vel, quo modo nunc est, transierunt. sed \n memento praeter Appium neminem esse fere qui non ius habeat transeundi.\n nam aut cum imperio sunt ut Pompeius, ut Scipio,\n Sufenas, Fannius, Voconius, Sestius, ipsi\n consules quibus more maiorum concessum est vel omnis adire provincias, aut legati sunt\n eorum. sed nihil decerno; quid placeat tibi et quid prope modum rectum sit\n intellego. \n plura scriberem, si ipse possem.\n sed , ut mihi videor, potero biduo. Balbi\n Corneli litterarum exemplum quas eodem die accepi quo tuas misi ad te, ut\n meam vicem doleres, cum me derideri videres. \n "
            },
            "23":{
                "0":"\n \n obsecro te, Cicero, suscipe\n curam et cogitationem dignissimam tuae virtutis ut Caesarem et\n Pompeium perfidia hominum distractos rursus in pristinam concordiam\n reducas. crede mihi Caesarem non solum fore in tua potestate sed\n etiam maximum beneficium te sibi dedisse iudicaturum, si hoc te reicis. velim \n idem Pompeius faciat. qui ut adduci tali tempore ad ullam\n condicionem possit magis opto quam spero. sed cum constiterit et timere\n desierit, tum incipiam non desperare tuam auctoritatem plurimum apud eum valituram.\n \n \n ",
                "1":"\n \n quod \n Lentulum consulem meum voluisti hic remanere, \n Caesari gratum, mihi vero gratissimum medius fidius fecisti. nam \n illum tanti facio ut non Caesarem magis diligam. qui si passus\n esset nos secum, ut consueveramus, loqui et non se totum etiam atque etiam ab sermone\n nostro avertisset, minus miser quam sum essem. nam cave putes hoc tempore\n plus me quemquam cruciari, quod eum quem ante me diligo video in consulatu quidvis\n potius esse quam consulem. quod si voluerit tibi obtemperare et nobis de\n Caesare credere et consulatum reliquum Romae peragere,\n incipiam sperare etiam consilio senatus auctore te, illo relatore Pompeium\n et Caesarem coniungi posse. quod si factum erit, me satis\n vixisse putabo. \n \n ",
                "2":"\n \n factum \n Caesaris de Corfinio totum te probaturum scio et, quo modo in\n eius modi re, commodius cadere non potuit quam ut res sine sanguine confieret.\n Balbi mei tuique adventu delectatum te\n valde gaudeo. is quaecumque tibi de Caesare dixit quaeque\n Caesar scripsit, scio, re tibi probabit, quaecumque fortuna eius fuerit,\n verissime scripsisse. \n "
            },
            "24":{
                "0":"\n \n omnia mihi provisa sunt praeter occultum et tutum iter ad mare\n Superum. hoc enim mari uti non possumus hoc tempore anni.\n illuc autem quo spectat animus et quo res vocat, qua veniam?\n cedendum enim est celeriter, ne forte qua re impediar atque adliger.\n nec vero ille me ducit qui videtur; quem ego hominem ἀπολιτικώτατον omnium iam ante cognoram, nunc vero etiam ἀστρατηγητότατον . non \n me igitur is ducit sed sermo hominum qui ad me a Philotimo scribitur.\n is enim me ab optimatibus ait conscindi. quibus optimatibus, di\n boni! qui nunc quo modo occurrunt, quo modo autem se venditant Caesari!\n municipia vero deum, nec simulant, ut cum de illo aegroto vota faciebant.\n \n ",
                "1":"\n \n sed plane quicquid mali hic Pisistratus non fecerit tam gratum\n erit quam si alium facere prohibuerit. \n hunc \n propitium sperant, illum iratum putant. quas fieri censes ἀπαντήσεισ ex oppidis, quos honores! \n metuunt \n inquies. credo , sed me hercule illum magis. huius \n insidiosa clementia delectantur, illius iracundiam formidant. iudices de CCCLX qui praecipue Gnaeo nostro delectabantur, ex quibus\n cotidie aliquem video, nescio quas eius Lucerias horrent. itaque \n quaero qui sint isti optimates qui me exturbent cum ipsi domi maneant. sed \n tamen, quicumque sunt, \n αἰδέομαι . \n etsi qua spe proficiscar video coniungoque me cum homine magis ad vastandam\n Italiam quam ad vincendum parato dominumque exspecto. et \n quidem cum haec scribebam iiii Nonas iam exspectabam aliquid a\n Brundisio. quid autem aliquid ? quam inde\n turpiter fugisset, et victor hic qua se referret et quo. quod ubi audissem,\n si ille Appia veniret, ego Arpinum cogitabam. \n "
            }
        },
        "8":{
            "0":{
                "0":"\n \n etsi cum tu has litteras legeres putabam fore ut scirem iam quid\n Brundisi actum esset (nam Canusio viiii Kal. profectus erat\n Gnaeus; haec autem scribebam pridie Nonas xiiii die post\n quam ille Canusio moverat), tamen angebar singularum horarum exspectatione\n mirabarque nihil adlatum esse ne rumoris quidem; nam erat mirum silentium.\n sed haec fortasse κενόσπουδα sunt, quae\n tamen iam sciantur necesse est; \n \n ",
                "1":"\n illud molestum me adhuc investigare non posse ubi\n P. Lentulus noster sit, ubi Domitius.\n quaero autem, quo facilius scire possim quid acturi sint, iturine ad\n Pompeium et, si sunt, qua quandove ituri sint. urbem quidem iam refertam esse optimatium audio, Sosium et\n Lupum quos Gnaeus noster ante putabat\n Brundisium venturos esse quam se ius dicere. hinc vero vulgo\n vadunt; etiam M'. Lepidus quocum diem conterere solebam cras\n cogitabat. \n \n ",
                "2":"\n \n nos autem in Formiano morabamur, quo citius audiremus; deinde\n Arpinum volebamus; inde iter qua maxime ἀπάντητον esset ad mare superum remotis sive omnino missis lictoribus.\n audio enim bonis viris qui et nunc et saepe antea magno praesidio rei\n publicae fuerunt hanc cunctationem nostram non probari multaque in me et severe in conviviis tempestivis quidem disputari. \n \n cedamus igitur et, ut boni cives simus, bellum Italiae terra\n marique inferamus et odia improborum rursus in nos quae iam exstincta erant incendamus\n et Luccei consilia ac Theophani persequamur. \n \n ",
                "3":"\n \n nam Scinio vel in Syriam proficiscitur sorte vel cum genero\n honeste vel Caesarem fugit iratum. Marcelli quidem, nisi\n gladium Caesaris timuissent, manerent. Appius est eodem in\n timore et inimicitiarum recentium etiam. praeter hunc et C.\n Cassium reliqui legati, Faustus pro quaestore; ego unus cui\n utrumvis licet. frater accedit quem socium huius fortunae esse non erat\n aequum. cui magis etiam Caesar irascetur, sed impetrare non\n possum ut maneat. dabimus hoc Pompeio quoi debemus.\n nam me quidem alius nemo movet, non sermo bonorum qui nulli sunt, non causa\n quae acta timide est, agetur improbe. uni, uni hoc damus ne id quidem roganti nec suam\n causam, ut ait, agenti sed publicam. tu quid cogites de transeundo in\n Epirum scire sane velim. \n "
            },
            "1":{
                "0":"\n Ets i Nonis Martiis die tuo, ut opinor, exspectabam epistulam a te\n longiorem, tamen ad eam ipsam brevem quam IIII Nonas\n ὑπὸ τὴν διαλῆψιν dedisti rescribendum putavi.\n gaudere ais te mansisse me et scribis in sententia te manere.\n mihi autem superioribus litteris videbare non dubitare quin cederem ita si\n et Gnaeus bene comitatus conscendisset et consules transissent. utrum hoc\n tu parum commeministi, an ego non satis intellexi, an mutasti sententiam? sed \n aut ex epistula quam exspecto perspiciam quid sentias aut alias abs te litteras\n eliciam. Brundisio nihildum erat adlatum \n "
            },
            "2":{
                "0":"\n o rem difficilem planeque perditam! quam nihil\n praetermittis in consilio dando; quam nihil tamen quod tibi ipsi placeat explicas!\n non esse me una cum Pompeio gaudes ac proponis quam sit turpe\n me adesse cum quid de illo detrahatur; nefas esse approbare. certe ; contra\n igitur? \n di \n inquis averruncent! \n quid ergo fiet si in altero scelus est, in altero supplicium? \n impetrabis \n inquis a Caesare ut tibi abesse liceat et esse\n otioso. \n supplicandum igitur? miserum . quid si non impetraro?\n \n et de triumpho erit inquis integrum. \n quid si hoc ipso premar? accipiam ? quid foedius?\n negem ? repudiari se totum, magis etiam quam olim in xxviratu,\n putabit. ac solet, cum se purgat, in me conferre omnem illorum temporum\n culpam. ita me sibi fuisse inimicum ut ne honorem quidem a se accipere\n vellem. quanto nunc hoc idem accipiet asperius! tanto scilicet\n quanto et honos hic illo est amplior et ipse robustior. \n \n ",
                "1":"\n \n nam quod negas te dubitare quin magna in offensa sim apud\n Pompeium hoc tempore, non video causam cur ita sit hoc quidem tempore.\n qui enim amisso Corfinio denique certiorem me sui consili\n fecit, is queretur Brundisium me non venisse cum inter me et\n Brundisium\n Caesar esset? deinde etiam scit ἀπαρρησίαστον esse in ea causa querelam suam. me putat de\n municipiorum imbecillitate, de dilectibus, de pace, de urbe, de pecunia, de\n Piceno occupando plus vidisse quam se. sin cum potuero non\n venero tum erit inimicus, quod ego non eo vereor ne mihi noceat (quid enim faciet? \n τίσ δ' ἐστὶ δοῦλοσ τοῦ θανεῖν ἄφροντισ ὤν; sed\n quia ingrati animi crimen horreo. confido igitur adventum nostrum illi,\n quoquo tempore fuerit, ut scribis, ἀσμενιστὸν fore.\n nam quod ais, si hic temperatius egerit, consideratius consilium te\n daturum, qui hic potest se gerere non perdite? \n vetant \n vita, mores, ante facta, ratio suscepti negoti, socii, vires bonorum aut etiam\n constantia. \n \n ",
                "2":"\n \n vixdum epistulam tuam legeram cum ad me currens ad illum\n Postumus\n Curtius venit nihil nisi classis loquens et exercitus. eripiebat \n Hispanias, tenebat Asiam, Siciliam,\n Africam, Sardiniam, confestim in Graeciam\n persequebatur. eundum igitur est, nec tam ut belli quam ut fugae socii simus.\n nec enim ferre potero sermones istorum quicumque sunt; non sunt enim certe,\n ut appellantur, boni. sed tamen id ipsum scire cupio quid loquantur idque ut\n exquiras meque certiorem facias te vehementer rogo. nos adhuc quid\n Brundisi actum esset plane nesciebamus. cum sciemus, tum ex re\n et ex tempore consilium capiemus sed utemur tuo. \n "
            },
            "3":{
                "0":"\n \n Domiti filius transiit Formias viii Idus currens\n ad matrem Neapolim mihique nuntiari iussit patrem ad urbem esse cum de eo\n curiose quaesisset servus noster Dionysius. nos autem audieramus\n eum profectum sive ad Pompeium sive in Hispaniam.\n id cuius modi sit scire sane velim. \n nam ad id quod delibero pertinet, si ille certe nusquam discessit,\n intellegere Gnaeum non esse facilis nobis ex Italia exitus,\n cum ea tota armis praesidiisque teneatur, hieme praesertim. nam si commodius\n anni tempus esset, vel infero mari liceret uti. nunc nihil potest nisi supero\n tramitti quo iter interclusum est. quaeres igitur et de Domitio\n et de Lentulo. \n \n ",
                "1":"\n a Brundisio nulla adhuc fama venerat, et\n erat hic dies vii Idus quo die suspicabamur aut pridie ad \n Brundisium venisse Caesarem. nam Kal.\n Arpis manserat. sed si Postumum audire velles,\n persecuturus erat Gnaeum; transisse enim iam putabat coniectura tempestatum\n ac dierum. ego nautas eum non putabam habiturum, ille confidebat et eo magis\n quod audita naviculariis hominis liberalitas esset. sed tota res Brundisina\n quo modo habeat se diutius nescire non possum. \n "
            },
            "4":{
                "0":"\n \n ego etsi tam diu requiesco quam diu aut ad te scribo aut tuas litteras lego,\n tamen et ipse egeo argumento epistularum et tibi idem accidere certo scio.\n quae enim soluto animo familiariter scribi solent ea temporibus his\n excluduntur, quae autem sunt horum temporum ea iam contrivimus. sed tamen ne\n me totum aegritudini dedam, sumpsi mihi quasdam tamquam θέσεισ quae et πολιτικαὶ sunt et temporum\n horum, ut et abducam animum ab querelis et in eo ipso de quo agitur exercear.\n eae sunt huius modi: \n ",
                "1":"\n \n \n εἰ μενετέον ἐν τῇ πατρίδι τυραννουμένης αὐτῆς. εἰ παντὶ τρόπῳ τυραννίδοσ κατάλυσιν πραγματευτέον, κἂν μέλλῃ διὰ tou=to peri\\ tw=n o(/lwn h( po/lis kinduneu/sein h)\\ eu)labhte/on to\\n\n katalu/onta mh\\ au)to\\s ai)/rhtai. ei) peirate/on a)rh/gein th=| patri/di\n turannoume/nh| kairw=| kai\\ lo/gw| ma=llon h)\\ pole/mw|. ei) politiko\\n to\\\n h(suxa/zein a)naxwrh/santa/ poi th=s patri/dos turannoume/nhs h)\\ dia\\ panto\\s i)te/on\n kindu/nou th=s e)leuqeri/as pe/ri. ei) po/lemon e)pakte/on th=| xw/ra| kai\\\n poliorkhte/on au)th\\n turannoume/nhn. ei) kai\\ mh\\ dokima/zonta th\\n dia\\ pole/mou\n kata/lusin th=s turanni/dos sunapograpte/on o(/mws toi=s a)ri/stois. ei) toi=s\n eu)erge/tais kai\\ fi/lois sugkinduneute/on e)n toi=s politikoi=s ka)\\n mh\\ dokw=sin\n eu)= bebouleu=sqai peri\\ tw=n o(/lwn. ei) o( mega/la th\\n patri/da eu)ergeth/sas di'\n au)to/ te tou=to a)nh/kesta paqw\\n kai\\ fqonhqei\\s kinduneu/seien a)\\n e)qelonth\\s\n u(pe\\r th=s patri/dos h)\\ e)fete/on au)tw=| e(autou= pote kai\\ tw=n oi)keiota/twn\n poiei=sqai pro/noian a)feme/nw| ta\\s pro\\s tou\\s i)sxu/ontas diapolitei/as. \n \n \n ",
                "2":"\n \n in his ego me consultationibus exercens et disserens in utramque partem tum\n Graece tum Latine et abduco parumper animum a molestiis et\n τῶν προὔργου τι delibero. sed vereor ne\n tibi ἄκαιροσ sim. si enim recte ambulavit\n is qui hanc epistulam tulit, in ipsum tuum diem incidit. \n "
            },
            "5":{
                "0":"\n \n Natali die tuo scripsisti epistulam ad me plenam consili summaeque cum\n benevolentiae tum etiam prudentiae. eam mihi Philotimus\n postridie quam a te acceperat reddidit. sunt ista quidem quae disputas\n difficillima, iter ad superum, navigatio infero, discessus Arpinum ne hunc\n fugisse, mansio Formiis ne obtulisse nos gratulationi videamur, sed \n miserius nihil quam ea videre quae tamen iam, inquam, videnda erunt. \n fuit apud me Postumus, scripsi ad te quam gravis.\n venit ad me etiam Q. Fufius quo vultu, quo spiritu!\n properans Brundisium, scelus accusans Pompei, levitatem et\n stultitiam senatus. haec qui in mea villa non feram, Curtium in\n curia potero ferre? \n \n ",
                "1":"\n \n age , finge me quamvis εὐστομάχωσ haec\n ferentem; quid illa \n dic , M. Tulli ? quem habebunt exitum?\n et omitto causam rei publicae quam ego amissam puto cum vulneribus suis tum\n medicamentis iis quae parantur, de Pompeio quid agam? quoi plane (quid enim\n hoc negem?) suscensui. semper enim me causae eventorum magis movent quam ipsa\n eventa. haec igitur mala (quibus maiora esse quae possunt?) considerans vel\n potius iudicans eius opera accidisse et culpa inimicior eram huic quam ipsi\n Caesari. ut maiores nostri funestiorem diem esse voluerunt\n Alliensis pugnae quam urbis captae, quod hoc malum ex illo (itaque alter\n religiosus etiam nunc dies, alter in vulgus ignotus), sic ego decem annorum peccata\n recordans in quibus inerat ille etiam annus qui nos hoc non \n defendente, ne dicam gravius, adflixerat praesentisque temporis cognoscens temeritatem,\n ignaviam, neglegentiam suscensebam. \n \n ",
                "2":"\n \n sed ea iam mihi exciderunt; beneficia eiusdem cogito, cogito etiam\n dignitatem; intellego serius equidem quam vellem propter epistulas sermonesque\n Balbi, sed video plane nihil aliud agi, nihil actum ab initio, nisi ut hunc occideret. ego igitur, sicut ille apud\n Homerum cui et mater et dea dixisset, \n αὐτίκα γάρ τοι ἔπειτα μεθ' Ἕκτορα πότμοσ ἕτοιμος, \n matri ipse respondit, αὐτίκα τεθναίην, ἐπεὶ οὐκ ἄρ' ἔμελλον ἑταίρῳ \n κτεινομένῳ ἐπαμῦναι, \n quid si non ἑταίρῳ solum sed etiam εὐεργέτῃ , adde tali viro talem causam agenti? ego vero haec\n officia mercanda vita puto. optimatibus vero tuis nihil confido, nihil iam ne\n inservio quidem. \n \n ",
                "3":"\n \n video ut se huic dent, ut daturi sint. quicquam tu illa putas\n fuisse de valetudine decreta municipiorum prae his de victoria gratulationibus? \n timent \n inquies. at ipsi tum se timuisse dicunt. sed videamus\n quid actum sit Brundisi. ex eo fortasse νέα consilia nascentur aliaeque litterae. \n "
            },
            "6":{
                "0":"\n \n nos adhuc Brundisio nihil. Roma scripsit\n Balbus putare iam Lentulum consulem tramisisse nec eum a\n minore Balbo conventum, quod is hoc iam Canusi audisset; inde\n ad se eum scripsisse; cohortesque sex quae Albae fuissent ad\n Curium via Minucia transisse; id Caesarem ad se\n scripsisse et brevi tempore eum ad urbem futurum. ergo utar tuo consilio\n neque me Arpinum hoc tempore abdam, etsi, Ciceroni meo togam\n puram quom dare Arpini vellem, hanc eram ipsam excusationem relicturus ad\n Caesarem. sed fortasse in eo ipso offendetur, cur non\n Romae potius. ac tamen si est conveniendus, hic potissimum.\n tum reliqua videbimus, id est et quo et qua et quando. \n \n \n ",
                "1":"\n \n Domitius, ut audio, in Cosano est et quidem, ut aiunt, paratus\n ad navigandum, si in Hispaniam, non probo, si ad Gnaeum,\n laudo; quovis potius certe quam ut Curtium videat quem ego patronus\n aspicere non possum. quid alios? sed , opinor, quiescamus, ne\n nostram culpam coarguamus qui, dum urbem, id est patriam, amamus dumque rem conventuram\n putamus, ita nos gessimus ut plane interclusi captique simus. \n \n ",
                "2":"\n \n scripta iam epistula Capua litterae sunt adlatae hoc a exemplo:\n Pompeius mare transiit cum omnibus militibus quos secum habuit.\n hic numerus est hominum milia triginta et consules duo et tribuni pl. et\n senatores qui fuerunt cum eo omnes cum uxoribus et liberis. conscendisse \n dicitur a. d. iiii Nonas\n Martias. ex ea die fuere septemtriones venti. navis \n quibus usus non est omnis aut praecidisse aut incendisse dicunt. \n de hac re litterae L. Metello tribuno pl.\n Capuam adlatae sunt a Clodia socru quae ipsa transiit.\n \n \n ",
                "3":"\n \n ante sollicitus eram et angebar, sicut res scilicet ipsa cogebat, quom\n consilio explicare nihil possem; nunc autem postquam Pompeius et consules\n ex Italia exierunt, non angor sed ardeo dolore, οὐδέ μοι ἦτορ \n ἔμπεδον, ἀλλ' ἀλαλύκτημαι. \n \n non sum, inquam, mihi crede, mentis compos; tantum mihi dedecoris admisisse\n videor. mene non primum cum Pompeio qualicumque consilio usus\n est , deinde cum bonis esse quamvis causa temere instituta?\n praesertim cum ii ipsi quorum ego causa timidius me fortunae committebam, uxor, filia,\n Cicerones pueri me illud sequi mallent, hoc turpe et me indignum\n putarent. nam \n Quintus quidem frater quicquid mihi placeret id rectum se putare\n aiebat, id animo aequissimo sequebatur. \n \n ",
                "4":"\n \n tuas nunc epistulas a primo lego. hae me paulum recreant.\n primae monent et rogant ne me proiciam, proximae gaudere te ostendunt me\n remansisse. eas cum lego, minus mihi turpis videor, sed tam diu dum lego.\n deinde emergit rursum dolor et αἰσχροῦ . quam ob rem obsecro te, mi Tite, eripe\n mihi hunc dolorem aut minue saltem aut consolatione aut consilio aut quacumque re potes.\n quid tu autem possis? aut quid homo quisquam? vix iam deus.\n \n \n ",
                "5":"\n \n equidem illud molior quod tu mones sperasque fieri posse, ut mihi\n Caesar concedat ut absim cum aliquid in senatu contra Gnaeum\n agatur. sed timeo ne non impetrem. venit ab eo\n Furnius. ut quidem scias quos sequamur, Q. Titini\n filium cum Caesare esse nuntiat, sed illum maiores mihi gratias agere quam\n vellem. quid autem me roget paucis ille quidem verbis sed ἐν δυνάμει , cognosce ex ipsius epistula. me \n miserum quod tu non valuisti! una fuissemus; consilium certe non defuisset; σύν τε δύ' ἐρχομένω —. \n \n ",
                "6":"\n \n sed acta ne agamus, reliqua paremus. me adhuc haec duo\n fefellerunt, initio spes compositionis, qua facta volebam uti populari vita,\n sollicitudine senectutem nostram liberare; deinde bellum crudele et exitiosum suscipi a\n Pompeio intellegebam. melioris medius fidius civis et viri\n putabam quovis supplicio adfici quam illi crudelitati non solum praeesse verum etiam\n interesse. videtur vel mori satius fuisse quam esse cum his. ad \n haec igitur cogita, mi Attice, vel potius excogita. quemvis \n eventum fortius feram quam hunc dolorem. \n \n "
            },
            "7":{
                "0":"\n \n cum \n Furnium nostrum tantum vidissem neque loqui neque audire meo commodo\n potuissem, properarem atque essem in itinere praemissis iam legionibus, praeterire tamen\n non potui quin et scriberem ad te et illum mitterem gratiasque agerem, etsi hoc et feci\n saepe et saepius mihi facturus videor; ita de me merens. in primis a te peto,\n quoniam confido me celeriter ad urbem venturum, ut te ibi videam, ut tuo consilio,\n gratia, dignitate, ope omnium rerum uti possim. ad propositum revertar;\n festinationi meae brevitatique litterarum ignosces. reliqua ex\n Furnio cognosces. \n "
            },
            "8":{
                "0":"\n \n scripseram ad te epistulam quam darem iiii Idus. sed \n eo die is cui dare volueram non est profectus. venit autem eo ipso die ille\n celeripes quem Salvius dixerat. attulit \n uberrimas tuas litteras; quae mihi quiddam quasi animulae instillarunt; recreatum enim\n me non queo dicere. sed plane τὸ συνέχον \n effecisti. ego enim non iam id ago, mihi crede, ut prosperos exitus\n consequar. sic enim video, nec duobus his vivis nec hoc uno nos umquam rem\n publicam habituros. ita neque de otio nostro spero iam nec ullam acerbitatem\n recuso. unum illud extimescebam, ne quid turpiter facerem vel dicam iam ne\n fecissem. \n \n \n ",
                "1":"\n \n sic ergo habeto, salutaris te mihi litteras misisse neque solum has longiores\n quibus nihil potest esse explicatius, nihil perfectius, sed etiam illas breviores in\n quibus hoc mihi iucundissimum fuit, consilium factumque nostrum a Sexto\n probari, pergratumque mihi tu fecisti; a quo et diligi me et quid rectum sit\n intellegi scio. longior vero tua epistula non me solum sed meos omnis\n aegritudine levavit. itaque utar tuo consilio et ero in\n Formiano, ne aut ad urbem ἀπάντησισ mea\n animadvertatur aut, si nec hic nec illic eum videro, devitatum se a me putet. \n \n ",
                "2":"\n \n quod autem suades ut ab eo petam ut mihi concedat ut idem tribuam\n Pompeio quod ipsi tribuerim, id me iam pridem agere intelleges ex\n litteris Balbi et Oppi quarum exempla tibi misi.\n misi etiam Caesaris ad eos sana mente scriptas quo modo in\n tanta insania. sin mihi Caesar hoc non concedat, video tibi\n placere illud, me πολίτευμα de pace suscipere; in quo\n non extimesco periculum (cum enim tot impendeant, cur non honestissimo depecisci velim?)\n sed vereor ne Pompeio quid oneris imponam, μή μοι intorqueat. mirandum enim in\n modum Gnaeus noster Sullani regni similitudinem concupivit.\n εἰδώσ σοι λέγω . nihil ille umquam minus\n obscure tulit. \n cum hocne igitur inquies esse\n vis? \n beneficium sequor, mihi crede, non causam, ut in Milone, ut in .\n . . sed hactenus. \n causa igitur non bona est? \n \n \n ",
                "3":"\n \n immo optima, sed agetur, memento, foedissime. primum consilium est\n suffocare urbem et Italiam fame, deinde agros vastare, urere, pecuniis\n locupletum non abstinere. sed cum eadem metuam ab hac parte, si illim\n beneficium non sit, rectius putem quidvis domi perpeti. sed ita meruisse\n illum de me puto ut ἀχαριστίασ crimen subire non\n audeam, quamquam a te eius quoque rei iusta defensio est explicata. \n \n ",
                "4":"\n \n de triumpho tibi adsentior quem quidem totum facile et libenter abiecero.\n Egregie probo fore ut, dum vagamur, πλόος ὡραῖοσ obrepat. \n si modo inquis satis ille\n erit firmus. \n est firmior etiam quam putabamus. de isto licet bene speres.\n promitto tibi, si valebit, tegulam illum in Italia nullam\n relicturum. Tene igitur socio? \n contra me hercule meum iudicium et contra omnium antiquorum auctoritatem, nec\n tam ut illa adiuvem quam ut haec ne videam cupio discedere. noli enim putare\n tolerabilis horum insanias nec unius modi fore. etsi quid te horum fugit,\n legibus, iudiciis, senatu sublato libidines, audacias, sumptus, egestates tot\n egentissimorum hominum nec privatas posse res nec rem publicam sustinere?\n abeamus igitur inde qualibet navigatione; etsi id quidem ut tibi videbitur,\n sed certe abeamus. sciemus enim, id quod exspectas, quid\n Brundisi actum sit. \n \n ",
                "5":"\n \n bonis viris quod ais probari quae adhuc fecerimus scirique ab iis nos non profectos valde gaudeo, si est nunc ullus gaudendi locus.\n de \n Lentulo investigabo diligentius. id mandavi\n Philotimo, homini forti ac nimium optimati. \n \n ",
                "6":"\n \n extremum est ut tibi argumentum ad scribendum fortasse iam desit.\n nec enim alia de re nunc ulla scribi potest, et de hac quid iam amplius\n inveniri potest? sed quoniam et ingenium suppeditat (dico me hercule ut\n sentio) et amor quo et meum ingenium incitatur, perge, ut facis, et scribe quantum\n potes. \n in \n Epirum quod me non invitas, comitem non molestum, subirascor.\n sed vale. nam ut tibi ambulandum, ungendum, sic mihi dormiendum.\n etenim litterae tuae mihi somnum attulerunt \n "
            },
            "9":{
                "0":"\n \n nedum hominum humilium, ut nos sumus, sed etiam amplissimorum virorum\n consilia ex eventu, non ex voluntate a plerisque probari solent. tamen freti\n tua humanitate quod verissimum nobis videbitur de eo quod ad nos scripsisti tibi\n consilium dabimus. quod si non fuerit prudens, at certe ab optima fide et\n optimo animo proficiscetur. \n nos si id quod\n nostro iudicio Caesarem facere oportere existimamus, ut, simul\n Romam venerit, agat de reconciliatione gratiae suae et\n Pompei, id eum facturum ex ipso cognovissemus, te hortari non desineremus ut velles iis rebus interesse, quo facilius et\n maiore cum dignitate per te qui utrique es coniunctus res tota confieret, aut si ex\n contrario putaremus Caesarem id non facturum et etiam velle cum\n Pompeio bellum gerere sciremus, numquam tibi suaderemus contra hominem\n optime de te meritum arma ferres, sicuti te semper oravimus ne contra\n Caesarem pugnares. \n \n ",
                "1":"\n \n sed cum etiam nunc quid facturus Caesar sit magis opinari quam\n scire possimus , non possumus nisi hoc, non videri eam tuam\n esse dignitatem neque fidem omnibus cognitam ut contra alterutrum, cum utrique sis\n maxime necessarius, arma feras, et hoc non dubitamus quin Caesar pro sua\n humanitate maxime sit probaturus. nos tamen, si tibi videbitur, ad\n Caesarem scribemus ut nos certiores faciat quid de hac re acturus sit. a\n quo si erit nobis rescriptum, statim quae sentiemus ad te scribemus et tibi fidem\n faciemus nos ea suadere quae nobis videntur tuae dignitati, non Caesaris\n actioni esse utilissima, et hoc Caesarem pro indulgentia in suos probaturum\n putamus. \n "
            },
            "10":{
                "0":"\n S. V. B. E. \n postea quam litteras communis cum Oppio ad te dedi, ab\n Caesare epistulam accepi cuius exemplum tibi misi; ex qua perspicere\n poteris quam cupiat concordiam suam et Pompei\n reconciliare et quam remotus sit ab omni crudelitate; quod eum sentire, ut debeo, valde\n gaudeo. de te et tua fide et pietate idem me hercule, mi Cicero,\n sentio quod tu, non posse tuam famam et officium sustinere ut contra eum arma feras a\n quo tantum beneficium te accepisse praedices. \n \n ",
                "1":"\n \n Caesarem hoc idem probaturum exploratum pro singulari eius humanitate habeo\n eique cumulatissime satis facturum te certo scio cum nullam partem belli contra eum\n suscipias neque socius eius adversariis fueris. atque hoc non solum in te,\n tali et tanto viro, satis habebit, sed etiam mihi ipse sua concessit voluntate ne in iis\n castris essem quae contra Lentulum aut \n Pompeium futura essent quorum beneficia maxima haberem, sibique satis esse\n dixit si togatus urbana officia sibi praestitissem quae etiam illis, si vellem,\n praestare possem. itaque nunc Romae omnia negotia\n Lentuli procuro sustineo meumque officium, fidem, pietatem iis praesto.\n sed me hercule rursus iam abiectam compositionis spem non desperatissimam\n esse puto, quoniam Caesar est ea mente quam optare debemus. \n hac re mihi placet, si tibi videtur, te ad eum scribere\n et ab eo praesidium petere, ut petiisti a Pompeio me quidem adprobante\n temporibus Milonianis. praestabo , si Caesarem bene\n novi, eum prius tuae dignitatis quam suae utilitatis rationem habiturum. \n \n ",
                "2":"\n \n haec quam prudenter tibi scribam nescio, sed illud certe scio, me ab\n singulari amore ac benevolentia quaecumque scribo tibi scribere, quod te (ita incolumi\n Caesare moriar!) tanti facio ut paucos aeque ac te caros habeam.\n de hac re cum aliquid constitueris, velim mihi scribas. nam non\n mediocriter laboro ut utrique, ut vis, tuam benevolentiam\n praestare possis quam me hercule te praestaturum confido. fac valeas. \n "
            },
            "11":{
                "0":"\n \n gaudeo me hercule vos significare litteris quam valde probetis ea quae apud\n Corfinium sunt gesta. consilio vestro utar libenter et hoc\n libentius quod mea sponte facere constitueram ut quam lenissimum me praeberem et\n Pompeium darem operam ut reconciliarem. temptemus hoc modo si\n possimus omnium voluntates reciperare et diuturna victoria uti, quoniam reliqui\n crudelitate odium effugere non potuerunt neque victoriam diutius tenere praeter unum\n L. Sullam quem imitaturus non sum. haec nova sit ratio\n vincendi ut misericordia et liberalitate nos muniamus. id quem ad modum fieri\n possit non nulla mi in mentem veniunt et multa reperiri possunt. de his rebus\n rogo vos ut cogitationem suscipiatis. N.\n Magium\n Pompei praefectum deprehendi. \n \n ",
                "1":"\n \n scilicet meo instituto usus sum et eum statim missum feci. iam duo\n praefecti fabrum Pompei in meam potestatem venerunt et a me missi sunt.\n si volent grati esse, debebunt Pompeium hortari ut malit mihi\n esse amicus quam iis qui et illi et mihi semper fuerunt inimicissimi, quorum artificiis\n effectum est ut res publica in hunc statum perveniret. \n "
            },
            "12":{
                "0":"\n \n cenantibus ii Idus nobis ac\n noctu quidem Statius a te epistulam brevem attulit. de \n L. Torquato quod quaeris, non modo Lucius sed etiam\n Aulus profectus est, alter multos. de \n Reatinorum corona quod scribis, moleste fero in agro Sabino\n sementem fieri proscriptionis. senatores multos esse Romae nos\n quoque audieramus. ecquid potes dicere cur exierint? \n \n ",
                "1":"\n \n in his locis opinio est coniectura magis quam nuntio aut litteris\n Caesarem\n Formiis a. d. xi Kal. Aprilis fore. hic ego vellem\n habere Homeri illam Minervam simulatam Mentori\n cui dicerem, Μέντορ, πῶσ τ' ἄρ' ἴω, πῶσ τ' ἂρ \n \n nullam rem umquam difficiliorem cogitavi, sed cogito tamen nec ero, ut in\n malis, imparatus. sed cura ut valeas. puto enim diem tuum heri\n fuisse. \n "
            },
            "13":{
                "0":"\n \n tris epistulas tuas accepi postridie Idus. erant \n autem iiii, iii, pridie Idus datae. igitur antiquissimae cuique\n primum respondebo. adsentio tibi, ut in Formiano potissimum\n commorer, etiam de supero mari, †plaboque†, ut antea ad te\n scripsi, ecquonam modo possim voluntate eius nullam rei publicae partem attingere.\n quod laudas quia oblivisci me scripsi ante facta et delicta nostri amici,\n ego vero ita facio. quin ea ipsa, quae a te commemorantur, secus ab eo in me\n ipsum facta esse non memini. tanto plus apud me valere benefici gratiam quam\n iniuriae dolorem volo. faciamus igitur, ut censes, conligamusque nos.\n σοφιστεύω enim simul ut rus decurro atque in decursu\n θέσεισ meas commentari non desino. sed \n sunt quaedam earum perdifficiles ad iudicandum. de optimatibus sit sane ita\n ut vis; sed nosti illud \n Διονύσιοσ ἐν . \n Titini filius apud Caesarem\n est. quod autem quasi vereri videris ne mihi tua consilia displiceant, me\n vero nihil delectat aliud nisi consilium et litterae tuae. qua re fac, ut\n ostendis, ne destiteris ad me quicquid tibi in mentem venerit scribere. mihi \n nihil potest esse gratius. > \n ",
                "1":"\n \n venio ad alteram\n nunc epistulam. recte non credis de numero militum; ipso dimidio plus\n scripsit Clodia. falsum etiam de corruptis navibus.\n quod consulem laudas, ego quoque animum laudo sed consilium\n reprehendo; dispersu enim illorum actio de pace sublata est quam quidem ego meditabar.\n itaque postea Demetri librum de concordia tibi remisi et\n Philotimo dedi. nec vero dubito quin exitiosum bellum\n impendeat cuius initium ducetur a fame. et me tamen doleo non interesse huic\n bello! in quo tanta vis sceleris futura est ut, cum parentis non alere\n nefarium sit, nostri principes antiquissimam et sanctissimam parentem, patriam, fame\n necandam putent. atque hoc non opinione timeo sed interfui sermonibus.\n omnis haec classis Alexandrea, Colchis,\n Tyro, Sidone, Arado, Cypro,\n Pamphylia, Lycia, Rhodo, Chio,\n Byzantio, Lesbo, Zmyrna, Mileto,\n Coo ad intercludendos commeatus Italiae et ad occupandas\n frumentarias provincias comparatur. at quam veniet iratus! et iis quidem\n maxime qui eum maxime salvum volebant, quasi relictus ab iis quos reliquit.\n itaque mihi dubitanti quid me facere par sit, permagnum pondus adfert\n benevolentia erga illum; qua dempta perire melius esset in patria quam patriam servando\n evertere. de septemtrione plane ita est. metuo ne vexetur\n Epirus; sed quem tu locum Graeciae non direptum iri putas?\n praedicat enim palam et militibus ostendit se largitione ipsa superiorem\n quam hunc fore. illud me praeclare admones, cum illum videro, ne nimis\n indigenter et ut cum gravitate potius loquar. plane sic faciendum.\n Arpinum, cum eum convenero, cogito, ne forte aut absim cum veniet aut\n cursem huc illuc via deterrima. Bibulum, ut scribis, audio venisse et\n redisse pridie Idus. \n \n ",
                "2":"\n \n Philotimum, ut ais in epistula tertia, exspectabas. at ille\n Idibus a me profectus est. eo serius ad tuam illam epistulam\n quoi ego statim rescripseram redditae sunt meae litterae. de \n Domitio, ut scribis, ita opinor esse ut et in \n Cosano sit et consilium eius ignoretur. iste omnium turpissimus\n et sordidissimus qui consularia comitia a praetore ait haberi posse est ille idem qui\n semper in re publica fuit. itaque nimirum hoc illud est quod\n Caesar scribit in ea epistula cuius exemplum ad te misi, se velle uti\n consilio meo (age, esto; hoc commune est), gratia \n (ineptum id quidem sed, puto, hoc simulat ad quasdam senatorum sententias),\n dignitate (fortasse sententia consulari). illud extremum\n est, ope omnium rerum. \n id ego suspicari coepi tum ex tuis litteris aut hoc ipsum esse aut non multo\n secus. nam permagni eius interest rem ad interregnum non venire.\n id adsequitur, si per praetorem consules creantur. nos autem in\n libris habemus non modo consules a praetore sed ne praetores quidem creari ius esse\n idque factum esse numquam; consules eo non esse ius quod maius imperium a minore rogari\n non sit ius, praetores autem quod ita rogentur ut conlegae consulibus sint quorum est\n maius imperium. aberit non longe quin hoc a me decerni velit neque sit\n contentus Galba, Scaevola, Cassio,\n Antonio, τότε μοι χάνοι εὐρεῖα χθών \n \n \n ",
                "3":"\n \n sed quanta tempestas impendeat vides. qui transierint senatores\n scribam ad te cum certum habebo. de re frumentaria recte intellegis quae\n nullo modo administrari sine vectigalibus potest; nec sine causa et eos qui circum illum\n sunt omnia postulantis et bellum nefarium times. Trebatium nostrum, etsi,\n ut scribis, nihil bene sperat, tamen videre sane velim. quem fac horteris ut\n properet; opportune enim ad me ante adventum Caesaris venerit.\n de \n Lanuvino, statim ut audivi Phameam mortuum, optavi, si modo\n esset futura res publica, ut id aliquis emeret meorum neque tamen de te qui maxime\n meus es cogitavi. sciebam enim te quoto anno et quantum\n in solo solere quaerere neque solum Romae sed etiam\n Deli tuum διάγραμμα videram.\n verum tamen ego illud, quamquam est bellum, minoris aestimo quam\n aestimabatur Marcellino consule, cum ego istos hortulos propter domum\n antiquam quam tum habebam iucundiores mihi fore putabam et minore impensa quam si\n Tusculanum refecissem. volui HS Q. Egi\n per †predum ille daret tanti quom† haberet venale.\n noluit . sed nunc omnia ista iacere puto propter nummorum\n caritatem. mihi quidem erit aptissimum vel nobis potius si tu emeris; sed\n eius dementias cave contemnas. valde est venustum. quamquam mihi\n ista omnia iam addicta vastitati videntur. \n \n respondi epistulis tribus sed exspecto alias; nam me adhuc tuae litterae\n sustentarunt. D. Liberalibus. \n "
            },
            "14":{
                "0":"\n \n nihil habebam quod scriberem. neque enim novi quicquam audieram et\n ad tuas omnis rescripseram pridie. sed cum me aegritudo non solum somno\n privaret verum ne vigilare quidem sine summo dolore pateretur, tecum ut quasi loquerer,\n in quo uno acquiesco, hoc nescio quid nullo argumento proposito scribere institui. \n \n \n ",
                "1":"\n \n amens mihi fuisse videor a principio et me una haec res torquet quod non\n omnibus in rebus labentem vel potius ruentem Pompeium tamquam unus\n manipularis secutus sim. vidi hominem xiiii K. Febr.\n plenum formidinis. illo ipso die sensi quid ageret. numquam mihi\n postea placuit nec umquam aliud in alio peccare destitit. nihil interim ad me\n scribere, nihil nisi fugam cogitare. quid quaeris? sicut ἐν τοῖσ ἐρωτικοῖσ alienant immundae, insulsae, indecorae,\n sic me illius fugae neglegentiaeque deformitas avertit ab amore. nihil enim\n dignum faciebat qua re eius fugae comitem me adiungerem. nunc emergit amor,\n nunc desiderium ferre non possum, nunc mihi nihil libri, nihil litterae, nihil doctrina\n prodest. ita dies et noctes tamquam avis illa mare prospecto evolare cupio.\n do , do poenas temeritatis meae. etsi quae fuit illa temeritas?\n quid feci non consideratissime? si enim nihil praeter fugam quaereretur,\n fugissem libentissime, sed genus belli crudelissimi et maximi quod nondum vident homines\n quale futurum sit perhorrui. quae minae municipiis, quae nominatim viris\n bonis, quae denique omnibus qui remansissent! quam crebro illud\n Sulla potuit, ego non potero? \n \n \n ",
                "2":"\n \n mihi autem haeserunt illa. male \n Tarquinius qui Porsenam, qui Octavium\n Mamilium contra patriam, impie Coriolanus\n qui auxilium petiit a Volscis, recte\n Themistocles qui mori maluit, nefarius Hippias\n Pisistrati filius qui in Marathonia pugna cecidit arma contra\n patriam ferens; at \n Sulla, at Marius, at Cinna recte, immo iure\n fortasse; sed quid eorum victoria crudelius, quid funestius? huius belli\n genus fugi et eo magis quod crudeliora etiam cogitari et parari videbam.\n me quem non nulli conservatorem istius urbis, quem parentem esse dixerunt\n Getarum et Armeniorum et Colchorum copias ad\n eam adducere? me meis civibus famem, vastitatem inferre Italiae?\n hunc primum mortalem esse, deinde etiam multis modis posse exstingui\n cogitabam, urbem autem et populum nostrum servandum ad immortalitatem, quantum in nobis\n esset, putabam, et tamen spes quaedam me sustentabat fore ut aliquid conveniret potius\n quam aut hic tantum sceleris aut ille tantum flagiti admitteret. alia res\n nunc tota est, alia mens mea. sol , ut est in tua quadam epistula, excidisse\n mihi e mundo videtur. ut aegroto, dum anima est, spes esse dicitur, sic ego, quoad\n Pompeius in Italia fuit, sperare non destiti.\n haec , haec me fefellerunt et, ut verum loquar, aetas iam a diuturnis\n laboribus devexa ad otium domesticarum me rerum delectatione mollivit. nunc \n si vel periculose experiundum erit, experiar certe ut hinc avolem. ante \n oportuit fortasse; sed ea quae scripsisti me tardarunt et auctoritas maxime tua.\n \n \n ",
                "3":"\n \n nam cum ad hunc locum venissem, evolvi volumen epistularum tuarum quod ego\n sub signo habeo servoque diligentissime. erat igitur\n in ea quam x K. Febr. dederas, hoc modo, \n sed videamus et\n Gnaeus quid agat et illius rationes quorsum fluant. quod si\n iste Italiam relinquet, faciet omnino male et, ut ego existimo, ἀλογίστωσ , sed tum demum consilia nostra commutanda\n erunt. \n hoc scribis post diem quartum quam ab urbe discessimus. deinde \n viii K. Febr. , \n tantum modo Gnaeus noster ne,\n ut urbem ἀλογίστωσ reliquit, sic\n Italiam relinquat. \n eodem die das alteras litteras quibus mihi consulenti planissime respondes.\n est enim sic, \n sed venio ad consultationem tuam.\n si \n Gnaeus\n Italia cedit, in urbem redeundum puto; quae enim finis peregrinationis? \n hoc mihi plane haesit, et nunc ita video infinitum bellum iunctum miserrima\n fuga quam tu peregrinationem ὑποκορίζῃ . \n \n ",
                "4":"\n \n sequitur \n χρησμὸσ vi K. Februarias, \n ego si\n Pompeius manet in Italia nec res ad pactionem venit,\n longius bellum puto fore; sin Italiam relinquit, ad posterum bellum\n ἄσπονδον strui existimo. \n huius igitur belli ego particeps et socius et adiutor esse cogor quod et\n ἄσπονδον est et cum civibus?\n deinde \n vii Idus Febr. , cum iam plura audires de Pompei consilio,\n concludis epistulam quandam hoc modo, \n ego quidem tibi non sim auctor,\n si Pompeius\n Italiam relinquit, te quoque profugere. summo enim periculo\n facies nec rei publicae proderis; quoi quidem posterius poteris prodesse, si\n manseris. \n quem \n φιλόπατριν ac πολιτικὸν hominis prudentis et amici tali admonitu non moveret auctoritas?\n \n \n ",
                "5":"\n \n deinceps \n iii Idus Febr. iterum mihi respondes consulenti sic, \n quod \n quaeris a me fugamne defendam an moram utiliorem putem, ego vero in praesentia subitum\n discessum et praecipitem profectionem cum tibi tum ipsi Gnaeo inutilem et\n periculosam puto et satius esse existimo vos dispertitos et in speculis esse; sed\n medius fidius turpe nobis puto esse de fuga cogitare. \n hoc turpe Gnaeus noster biennio ante cogitavit. ita \n sullaturit animus eius et proscripturit iam diu. inde , ut opinor, cum tu ad\n me quaedam γενικώτερον scripsisses et ego mihi a te\n quaedam significari putassem ut Italia cederem, detestaris hoc diligenter\n xi K. Mart. , \n ego vero nulla epistula significavi, si\n Gnaeus\n Italia cederet, ut tu una cederes, aut si significavi, non dico fui \n inconstans sed demens. \n in eadem epistula alio loco, \n nihil relinquitur nisi fuga,\n cui te socium neutiquam puto esse oportere nec umquam putavi. \n \n \n ",
                "6":"\n \n totam autem hanc deliberationem evolvis accuratius in litteris viii\n Kal. Mart. datis, \n si \n M'. Lepidus et L. Volcacius remanent,\n manendum puto, ita ut, si salvus sit Pompeius et constiterit alicubi,\n hanc νέκυιαν relinquas et te in certamine vinci cum\n illo facilius patiaris quam cum hoc in ea quae perspicitur futura colluvie\n regnare. \n multa disputas huic sententiae convenientia. inde ad extremum,\n \n quid si inquis Lepidus et\n Volcacius discedunt? plane \n ἀπορῶ . quod evenerit igitur et quod\n egeris id στερκτέον putabo. \n si tum dubitaras, nunc certe non dubitas istis manentibus. \n \n ",
                "7":"\n \n deinde in ipsa fuga v Kal. Martias , \n interea \n non dubito quin in Formiano mansurus sis. commodissime enim\n τὸ μέλλον ibi καραδοκήσεισ . \n atque K. Mart., cum ille quintum iam diem Brundisi esset,\n \n tum poterimus deliberare non scilicet integra re sed certe minus\n infracta quam si una proieceris te. \n deinde \n iiii Non. Martias , ὑπὸ τὴν λῆψιν cum\n breviter scriberes, tamen ponis hoc, \n cras scribam plura et ad omnia;\n hoc tamen dicam, non paenitere me consili de tua mansione, et quamquam magna\n sollicitudine, tamen quia minus mali puto esse quam in illa profectione, maneo in\n sententia et gaudeo te mansisse. \n \n \n ",
                "8":"\n \n cum vero iam angerer et timerem ne quid a me dedecoris esset admissum, iii\n Nonas Mart., \n tamen te non esse una cum\n Pompeio non fero moleste. postea , si opus fuerit, non erit\n difficile, et illi, quoquo tempore fiet, erit ἀσμένιστον ; sed hoc ita dico si hic qua ratione initium fecit eadem\n cetera aget, sincere, temperate, prudenter, valde videro et consideratius \n utilitati nostrae consuluero. \n \n ",
                "9":"\n \n vii Idus Martias scribis\n Peducaeo quoque nostro probari quod quierim, cuius auctoritas multum apud\n me valet. his ego tuis scriptis me consolor ut nihil a me adhuc delictum\n putem. tu modo auctoritatem tuam defendito; adversus me nihil opus est sed\n consciis egeo aliis. ego si nihil peccavi, reliqua tuebor. ad ea\n tute hortare et me omnino tua cogitatione adiuva. hic nihildum de reditu\n Caesaris audiebatur. ego his litteris hoc tamen profeci,\n perlegi omnis tuas et in eo acquievi. \n "
            },
            "15":{
                "0":"\n \n Lentulum nostrum scis Puteolis esse? quod cum e\n viatore quodam esset auditum qui se diceret eum in Appia, cum is paulum\n lecticam aperuisset, cognosse, etsi vix veri simile est , misi\n tamen Puteolos pueros qui pervestigarent et ad eum litteras.\n inventus est vix in hortis suis se occultans\n litterasque mihi remisit mirifice gratias agens Caesari; de suo autem\n consilio C. Caesio mandata ad me dedisse. eum ego hodie\n exspectabam, id est xiii K. Aprilis. \n \n \n ",
                "1":"\n \n venit etiam ad me Matius Quinquatribus, homo me hercule, ut mihi\n visus est, temperatus et prudens; existimatus quidem est semper auctor oti.\n quam ille hoc non probare mihi quidem visus est, quam illam νέκυιαν , ut tu appellas, timere! huic ego in multo\n sermone epistulam ad me Caesaris ostendi, eam cuius exemplum ad te antea\n misi, rogavique ut interpretaretur quid esset quod ille scriberet consilio meo se\n uti velle, gratia, dignitate, ope rerum omnium. \n respondit se non dubitare quin et opem et gratiam meam ille ad pacificationem\n quaereret. utinam aliquod in hac miseria rei publicae πολιτικὸν opus efficere et navare mihi liceat! Matius quidem\n et illum in ea sententia esse confidebat et se auctorem fore pollicebatur. \n pridie autem apud me Crassipes fuerat qui se\n pridie Non. Martias \n Brundisio profectum atque ibi Pompeium reliquisse dicebat,\n quod etiam qui viii Idus illinc profecti erant nuntiabant; illa vero omnes\n in quibus etiam Crassipes qui pro prudentia potuit attendere,\n sermones minacis, inimicos optimatium, municipiorum hostis, meras proscriptiones, meros\n Sullas; quae Lucceium loqui, quae totam\n Graeciam, quae vero Theophanem! \n \n ",
                "2":"\n \n et tamen omnis spes salutis in illis est et ego excubo animo nec partem ullam\n capio quietis et, ut has pestis effugiam, cum dissimillimis nostri esse cupio!\n quid enim tu illic Scipionem, quid Faustum, quid\n Libonem praetermissurum sceleris putas quorum creditores convenire\n dicuntur? quid eos autem, cum vicerint, in civis effecturos? quam vero μικροψυχίαν \n Gnaei nostri esse? nuntiant \n Aegyptum et Arabiam\n εὐδαίμονα et Μεσοποταμίαν cogitare, iam Hispaniam abiecisse.\n monstra narrant; quae falsa esse possunt sed certe et haec perdita sunt et\n illa non salutaria. tuas litteras iam desidero. post fugam nostram\n numquam iam tantum earum intervallum fuit. misi ad te exemplum litterarum\n mearum ad Caesarem quibus me aliquid profecturum puto. \n \n "
            },
            "16":{
                "0":"\n ut legi tuas litteras quas a Furnio nostro acceperam quibus mecum agebas\n ut ad urbem essem, te velle uti consilio et dignitate mea minus sum\n admiratus; de gratia et de ope , quid significares mecum\n ipse quaerebam, spe tamen deducebar ad eam cogitationem ut te pro tua admirabili ac\n singulari sapientia de otio, de pace, de concordia civium agi velle arbitrarer, et ad\n eam rationem existimabam satis aptam esse et naturam et personam meam. \n \n ",
                "1":"\n \n quod si ita est et si qua de Pompeio nostro tuendo et tibi ac\n rei publicae reconciliando cura te attingit, magis idoneum quam ego sum ad eam causam\n profecto reperies neminem qui et illi semper et senatui cum primum potui pacis auctor\n fui nec sumptis armis belli ullam partem attigi iudicavique eo bello te violari contra\n cuius honorem populi Romani beneficio concessum inimici atque invidi\n niterentur. sed ut eo tempore non modo ipse fautor dignitatis tuae fui verum\n etiam ceteris auctor ad te adiuvandum, sic me nunc Pompei dignitas\n vehementer movet. aliquot enim sunt anni cum vos duo delegi quos praecipue\n colerem et quibus essem, sicut sum, amicissimus. \n \n ",
                "2":"\n \n quam ob rem a te peto vel potius omnibus te precibus oro et obtestor ut in\n tuis maximis curis aliquid impertias temporis huic quoque cogitationi ut tuo beneficio\n bonus vir, gratus, pius denique esse in maximi benefici memoria possim. quae \n si tantum ad me ipsum pertinerent, sperarem me a te tamen impetraturum, sed, ut\n arbitror, et ad tuam fidem et ad rem publicam pertinet me et pacis et utriusque \n vestrum et ad civium concordiam per te quam accommodatissimum conservari.\n ego cum antea tibi de Lentulo gratias egissem, cum ei saluti\n qui mihi fuerat fuisses, tamen lectis eius litteris quas ad me gratissimo animo de tua\n liberalitate beneficioque misit, †eandem me salutem a te\n accepisse† quam ille. in quem si me intellegis esse gratum, cura,\n obsecro, ut etiam in Pompeium esse possim. \n "
            },
            "17":{
                "0":"\n \n legeram tuas litteras xiii K., cum mihi epistula adfertur a\n Lepta circumvallatum esse Pompeium, ratibus etiam exitus\n portus teneri. non medius fidius prae lacrimis possum reliqua nec cogitare\n nec scribere. misi ad te exemplum. miseros nos! cur non omnes\n fatum illius una exsecuti sumus? ecce autem a Matio et\n Trebatio eadem, quibus Menturnis obvii Caesaris\n tabellarii. torqueor infelix, ut iam illum Mucianum exitum\n exoptem. at quam honesta, at quam expedita tua consilia, quam evigilata tuis\n cogitationibus, qua itineris, qua navigationis, qua congressus sermonisque cum\n Caesare! omnia cum honesta tum cauta. in \n Epirum vero invitatio quam suavis, quam liberalis, quam fraterna!\n \n \n ",
                "1":"\n \n de \n Dionysio sum admiratus qui apud me honoratior fuit quam apud\n Scipionem\n Panaetius; a quo impurissime haec nostra fortuna despecta est.\n odi hominem et odero; utinam ulcisci possem! sed illum\n ulciscentur mores sui. \n \n ",
                "2":"\n \n tu , quaeso, nunc vel maxime quid agendum nobis sit cogita. populi \n Romani exercitus Cn. Pompeium circumsedet, fossa et\n vallo saeptum tenet, fuga prohibet; nos vivimus, et stat urbs ista, praetores ius\n dicunt, aediles ludos parant, viri boni usuras perscribunt, ego ipse sedeo!\n coner illuc ire ut insanus, implorare fidem municipiorum? boni \n non sequentur, leves inridebunt, rerum novarum cupidi, victores praesertim et armati,\n vim et manus adferent. \n \n ",
                "3":"\n \n quid censes igitur? ecquidnam est tui consili †ad†\n finis huius miserrimae vitae? nunc doleo, nunc torqueor, cum quoidam aut\n sapiens videor quod una non ierim aut felix fuisse. mihi contra.\n numquam enim illius victoriae socius esse volui, calamitatis mallem fuisse.\n quid ego nunc tuas litteras, quid tuam prudentiam aut benevolentiam\n implorem? actum est; nulla re iam possum iuvari qui ne quod optem quidem iam\n habeo nisi ut aliqua inimici misericordia liberemur. \n "
            },
            "18":{
                "0":"\n \n οὐκ ἔστ' ἔτυμοσ λόγοσ , ut opinor, ille de ratibus.\n quid enim esset quod Dolabella iis litteris quas iii\n Idus Martias a Brundisio dedit hanc quasi εὐημερίαν \n Caesaris scriberet, Pompeium in fuga esse eumque primo vento\n navigaturum? quod valde discrepat ab iis epistulis quarum exempla antea ad te\n misi. hic quidem mera scelera loquuntur; sed non erat nec recentior auctor\n nec huius quidem rei melior Dolabella. \n \n ",
                "1":"\n \n tuas xi K. accepi litteras quibus omnia consilia differs in id tempus cum\n scierimus quid actum sit. et certe ita est, nec interim potest quicquam non\n modo statui sed ne cogitari quidem. quamquam hae me litterae\n Dolabellae iubent ad pristinas cogitationes reverti. fuit enim\n pridie Quinquatrus egregia tempestas; qua ego illum usum puto. \n \n ",
                "2":"\n \n συναγωγὴ consiliorum tuorum non est a me conlecta ad\n querelam sed magis ad consolationem meam. nec enim me tam haec mala angebant\n quam suspicio culpae ac temeritatis meae. eam nullam puto esse, quoniam cum\n consiliis tuis mea facta et consilia consentiunt. quod mea praedicatione\n factum esse scribis magis quam illius merito ut tantum ei debere viderer, est ita.\n ego illa extuli semper et eo quidem magis ne quid ille superiorum meminisse\n me putaret. quae si maxime meminissem, tamen illius temporis similitudinem\n iam sequi deberem. nihil me adiuvit cum posset; sed postea fuit amicus, etiam\n valde, nec quam ob causam plane scio. ergo ego quoque illi. quin \n etiam illud par in utroque nostrum, quod ab eisdem inlecti sumus. sed utinam\n tantum ego ei prodesse potuissem quantum mihi ille potuit! mihi tamen quod\n fecit gratissimum. nec ego nunc eum iuvare qua re possim scio nec, si possem,\n cum tam pestiferum bellum pararet, adiuvandum putarem. \n \n ",
                "3":"\n \n tantum offendere animum eius hic manens nolo nec me hercule ista videre quae\n tu potes iam animo providere, nec interesse istis malis possem. sed eo\n tardior ad discedendum fui quod difficile est de discessu voluntario sine ulla spe\n reditus cogitare. nam ego hunc ita paratum video peditatu, equitatu,\n classibus, auxiliis Gallorum quos Matius\n ἐλάπιζεν , ut puto, sed certe dicebat peditum,\n equitum se polliceri sumptu suo annos decem. sed sit hoc \n λάπισμα ; magnas habet certe copias et habebit non\n Italiae vectigal sed civium bona. adde confidentiam hominis,\n adde imbecillitatem bonorum virorum qui quidem, quod illum sibi merito iratum putant,\n oderunt, ut tu scribis †ludum cc vellem scribis, quisnam hic\n significasset. sed et iste, quia† plus ostenderat quam fecit et\n vulgo illum qui amarunt non amant; municipia vero et rustici Romani illum\n metuunt, hunc adhuc diligunt. qua re ita paratus est ut, etiam si vincere non\n possit, quo modo tamen vinci ipse possit non videam. ego autem non tam\n γοητείαν huius timeo quam πειθανάγκην . \n αἱ γὰρ τῶν τυράννων δεήσεισ \n inquit Πλάτων \n oi)=sq' o(/ti memigme/nai a)na/gkais. \n \n ",
                "4":"\n \n \n illa \n ἀλίμενα video tibi non probari. quae ne\n mihi quidem placebant; sed habebam in illis et occultationem et ὑπηρεσίαν fidelem. quae si mihi Brundisi\n suppeterent, mallem; sed ibi occultatio nulla est. verum , ut scribis, cum\n sciemus. \n \n ",
                "5":"\n \n viris bonis me non nimis excuso. quas enim eos cenas et facere et\n obire scripsit ad me Sextus, quam lautas, quam tempestivas! sed \n sint quamvis boni, non sunt meliores quam nos. moverent me, si essent\n fortiores. \n de \n Lanuvino\n Phameae erravi; Troianum somniaveram. id ego volui\n Q. sed pluris est. istuc tamen cuperem emere, si ullam spem fruendi viderem. \n \n \n ",
                "6":"\n \n nos quae monstra cotidie legamus intelleges ex illo libello qui in epistulam\n coniectus est. Lentulus noster Puteolis est, ἀδημονῶν is, ut Caesius narrat, quid agat.\n διατροπὴν \n Corfiniensem reformidat. Pompeio nunc putat satis factum,\n beneficio Caesaris movetur, sed tamen movetur magis prospectare. \n \n ",
                "7":"\n \n tene haec posse ferre? omnia misera sed hoc nihil miserius.\n Pompeius\n N. Magium de pace misit et tamen oppugnatur. quod ego\n non credebam, sed habeo a Balbo litteras quarum ad te exemplum misi.\n lege , quaeso, et illud infimum caput ipsius Balbi optimi, cui\n Gnaeus noster locum ubi hortos aedificaret dedit, quem cui nostrum non\n saepe praetulit? itaque miser torquetur. sed ne bis eadem legas,\n ad ipsam te epistulam reicio. spem autem pacis habeo nullam.\n Dolabella suis litteris iii Idus Mart datis merum bellum\n loquitur. maneamus ergo in illa eadem sententia misera et desperata, quando\n hoc miserius esse nihil potest. \n "
            },
            "19":{
                "0":"\n \n Caesar nobis litteras perbrevis misit; quarum exemplum subscripsi.\n brevitate epistulae scire poteris eum valde esse distentum qui tanta de re\n tam breviter scripserit. si quid praeterea novi fuerit, statim tibi scribam. \n \n \n CAESAR OPPIO CORNELIO salutem \n \n \n A. d. vii Idus Martias \n Brundisium veni, ad murum castra posui. Pompeius est\n Brundisi. misit ad me N. Magium\n de pace. quae visa sunt respondi. hoc vos statim scire\n volui. quom in spem venero de compositione aliquid me conficere,\n statim vos certiores faciam. \n \n \n \n ",
                "1":"\n \n quo modo me nunc putas, mi Cicero, torqueri, postquam rursus in\n spem pacis veni, ne qua res eorum compositionem impediat? namque quod absens\n facere possum opto. quod si una essem, aliquid fortasse proficere posse mi\n viderer. nunc exspectatione crucior. \n "
            },
            "20":{
                "0":"\n \n miseram ad te viiii K. exemplum epistulae Balbi ad me et\n Caesaris ad eum. ecce tibi eodem die Capua\n litteras accepi ab Q. Pedio\n Caesarem ad se pridie Idus Martias hoc exemplo:\n Pompeius se oppido tenet. nos ad portas castra\n habemus. conamur opus magnum et multorum dierum propter altitudinem maris.\n sed tamen nihil est quod potius faciamus. ab utroque portus\n cornu moles iacimus, ut aut illum quam primum traicere quod habet\n Brundisi copiarum cogamus aut exitu prohibeamus. \n \n \n ",
                "1":"\n ubi est illa pax de qua Balbus scripserat\n torqueri se? ecquid acerbius, ecquid crudelius? atque eum loqui\n quidam αὐθεντικῶσ narrabat Cn.\n Carbonis, M. Bruti se poenas persequi omniumque\n eorum in quos Sulla crudelis hoc socio fuisset; nihil Curionem\n se duce facere quod non hic Sulla duce fecisset; †ad\n ambitionem†, quibus exsili poena superioribus legibus non fuisset, ab illo\n patriae proditores de exsilio reductos esse; queri de Milone per vim\n expulso; neminem tamen se violaturum nisi qui arma contra. haec \n Baebius quidam a Curione\n iii Id. profectus, homo non infans sed †quis ulli†\n non dicat. plane nescio quid agam. illim equidem\n Gnaeum profectum puto. quicquid est biduo sciemus. a te nihil\n ne Anteros quidem litterarum; nec mirum. quid enim est quod\n scribamus? ego tamen nullum diem praetermitto. \n \n ",
                "2":"\n \n scripta epistula litterae mihi ante lucem a Lepta\n Capua redditae sunt Idib. Mart. Pompeium a\n Brundisio conscendisse, at Caesarem a. d. vii Kal.\n Aprilis \n Capuae fore. \n "
            },
            "21":{
                "0":"\n \n cum dedissem ad te litteras ut scires Caesarem\n Capuae vii Kal. fore, adlatae mihi Capua sunt †et\n hoc mihi et† in Albano apud Curionem v K. fore.\n eum cum videro, Arpinum pergam. si mihi veniam quam\n peto dederit, utar illius condicione; si minus, impetrabo aliquid a me ipso.\n ille , ut ad me scripsit, legiones singulas posuit Brundisi,\n Tarenti, Siponti. claudere mihi videtur maritimos\n exitus et tamen ipse Graeciam spectare potius quam Hispanias. \n \n \n ",
                "1":"\n \n sed haec longius absunt. me nunc et congressus huius stimulat (is\n vero adest) et primas eius actiones horreo. volet enim, credo, S. C. facere,\n volet augurum decretum (rapiemur aut absentes vexabimur), vel ut consules roget praetor\n vel dictatorem dicat; quorum neutrum ius est. etsi , si Sulla\n potuit efficere ab interrege ut dictator diceretur et magister equitum , cur hic non\n possit? nihil expedio nisi ut aut ab hoc tamquam Q.\n Mucius aut ab illo tamquam L. Scipio. \n \n ",
                "2":"\n \n cum tu haec leges, ego illum fortasse convenero. \n τέτλαθι \n \n \n κύντερον \n ne illud quidem nostrum proprium. erat enim spes propinqui reditus,\n erat hominum querela. nunc exire cupimus, qua spe reditus mihi quidem numquam\n in mentem venit. non modo autem nulla querela est municipalium hominum ac\n rusticorum sed contra metuunt ut crudelem, iratum. nec tamen mihi quicquam\n est miserius quam remansisse nec optatius quam evolare non tam ad belli quam ad fugae\n societatem. † sed tu omnia qui† consilia differebas in\n id tempus cum sciremus quae Brundisi acta essent. scimus nempe;\n haeremus nihilo minus. vix enim spero mihi hunc veniam daturum, etsi multa\n adfero iusta ad impetrandum. sed tibi omnem illius meumque sermonem omnibus\n verbis expressum statim mittam. \n \n ",
                "3":"\n \n tu nunc omni amore enitere ut nos cura tua et prudentia iuves. ita \n subito accurrit ut ne T. Rebilum quidem, ut constitueram, possim\n videre; omnia nobis imparatis agenda. sed tamen \n ἄλλα μὲν αὐτόσ , ut ait ille, \n ἄλλα δὲ καὶ δαίμων ὑποθήσεται . \n quicquid egero continuo scies. mandata \n Caesaris ad consules et ad Pompeium quae rogas, nulla \n habeo †et descripta attulit illa e via†misi ad te ante; e quibus\n mandata intellegi posse. Philippus\n Neapoli est, Lentulus\n Puteolis. de \n Domitio, ut facis, sciscitare ubi sit, quid cogitet. \n \n ",
                "4":"\n \n quod scribis asperius me quam mei patiantur mores de Dionysio\n scripsisse, vide quam sim antiquorum hominum. te medius fidius hanc rem\n gravius putavi laturum esse quam me. nam praeter quam quod te moveri arbitror\n oportere iniuria quae mihi a quoquam facta sit, praeterea te ipsum quodam modo hic\n violavit cum in me tam improbus fuit. sed tu id quanti aestimes tuum iudicium\n est; nec tamen in hoc tibi quicquam oneris impono. ego autem illum male sanum\n semper putavi, nunc etiam impurum et sceleratum puto nec tamen mihi inimiciorem quam\n sibi. Philargyro bene curasti. causam certe habuisti et veram et\n bonam, relictum esse me potius quam reliquisse. \n \n ",
                "5":"\n \n cum dedissem iam litteras a. d. viii Kal., pueri quos cum Matio\n et Trebatio miseram epistulam mihi attulerunt hoc exemplo: \n \n MATIVS ET TREBATIVS CICERONI IMP. salutem \n \n \n \n cum \n Capua exissemus, in itinere audivimus Pompeium\n Brundisio a. d. xvi K. Aprilis cum omnibus copiis quas\n habuerit profectum esse; Caesarem postero die in oppidum introisse,\n contionatum esse, inde Romam contendisse, velle ante K. esse ad\n urbem et pauculos dies ibi commorari, deinde in Hispanias\n proficisci. nobis non alienum visum est, quoniam de adventu\n Caesaris pro certo habebamus, pueros tuos ad te remittere, ut id\n tu quam primum scires. mandata tua nobis curae sunt eaque ut tempus\n postularit agemus. Trebatius sedulo facit ut antecedat.\n epistula conscripta nuntiatum est nobis Caesarem a. d.\n viii K. Aprilis \n Beneventi mansurum, a. d. vii Capuae, a. d. vi\n Sinuessae. hoc pro certo putamus. \n \n \n "
            },
            "22":{
                "0":"\n \n cum quod scriberem ad te nihil haberem, tamen ne quem diem intermitterem has\n dedi litteras. A. d. vi K. Caesarem \n Sinuessae mansurum nuntiabant. ab eo mihi litterae redditae sunt\n a. d. vii K. quibus iam opes meas, non ut superioribus litteris\n opem exspectat. cum eius clementiam\n Corfiniensem illam per litteras conlaudavissem rescripsit hoc exemplo: \n \n ",
                "1":"\n \n \n \n CAESAR IMP. CICERONI IMP. salutem DIC. \n \n \n \n \n recte auguraris de me (bene enim tibi cognitus sum) nihil a me abesse\n longius crudelitate. atque ego cum ex ipsa re magnam capio voluptatem\n tum meum factum probari abs te triumpho gaudio. neque illud me movet\n quod ii qui a me dimissi sunt discessisse dicuntur ut mihi rursus bellum\n inferrent. nihil enim malo quam et me mei similem esse et illos sui. \n \n \n\n \n ",
                "2":"\n \n \n \n tu velim mihi ad urbem praesto sis ut tuis consiliis atque opibus, ut\n consuevi, in omnibus rebus utar. Dolabella tuo nihil scito mihi\n esse iucundius. hanc adeo habebo gratiam illi; neque enim aliter\n facere poterit. tanta eius humanitas, is sensus, ea in me est\n benevolentia. \n \n \n \n "
            },
            "23":{
                "0":"\n \n Trebatium vi Kal., quo die has litteras dedi, exspectabam. ex \n eius nuntio Matique litteris meditabor quo modo cum illo loquar. o tempus\n miserum! nec dubito quin a me contendat ad urbem veniam. senatum \n enim Kalendis velle se frequentem adesse etiam Formiis\n proscribi iussit. ergo ei negandum est? sed quid praeripio?\n statim ad te perscribam omnia. ex illius sermone statuam.\n Arpinumne mihi eundum sit an quo alio. volo \n Ciceroni meo togam puram dare, istic puto. \n \n ",
                "1":"\n \n tu , quaeso, cogita quid deinde. nam me hebetem molestiae\n reddiderunt. a Curio velim scire ecquid ad te scriptum sit de\n Tirone. ad me enim ipse Tiro ita scripsit ut\n verear quid agat. qui autem veniunt inde, κινδυνώδη nuntiant. sane in magnis curis etiam haec me\n sollicitant. in hac enim fortuna perutilis eius et opera et fidelitas esset.\n \n "
            },
            "24":{
                "0":"\n utrumque ex tuo consilio; nam et oratio fuit ea nostra ut bene potius ille de nobis\n existimaret quam gratias ageret, et in eo mansimus, ne ad urbem. illa \n fefellerunt facilem quod putaramus; nihil vidi minus. damnari se nostro\n iudicio, tardiores fore reliquos, si nos non venerimus, dicere. ego \n dissimilem illorum esse causam. cum multa, \n veni igitur et\n age de pace. \n \n meone \n inquam arbitratu? \n \n an tibi inquit ego praescribam? \n \n sic \n inquam agam, senatui non placere in Hispanias iri nec\n exercitus in Graeciam transportari, multaque, inquam de\n Gnaeo deplorabo. \n tum ille, \n ego vero ista dici nolo. \n \n ita putabam, inquam; sed ego eo nolo adesse quod aut\n sic mihi dicendum est multaque quae nullo modo possem silere si adessem aut non\n veniendum. \n summa fuit, ut ille quasi exitum quaerens, ut deliberarem. \n non fuit negandum. ita discessimus. credo igitur hunc\n me non amare. at ego me amavi, quod mihi iam pridem usu non venit. \n \n ",
                "1":"\n \n reliqua , o di! qui comitatus, quae, ut tu soles dicere, νέκυια ! in qua erat ἥρωσ \n Celer. o rem perditam! o copias desperatas! quid quod\n Servi filius, quod Titini in iis castris fuerunt quibus\n Pompeius circumsederetur! sex legiones; multum vigilat, audet.\n nullum video finem mali. nunc certe promenda tibi sunt consilia.\n hoc fuerat extremum. \n \n ",
                "2":"\n \n illa tamen κατακλεὶσ illius est odiosa quam\n paene praeterii, si sibi consiliis nostris uti non liceret, usurum quorum posset ad\n omniaque esse descensurum. \n vidisti igitur virum, ut scripseras?\n ingemuisti? \n certe . \n cedo reliqua. \n quid ? continuo ipse in Pedi\n Norbanum, ego Arpinum; inde—exspecto equidem\n λαλαγεῦσαν illam tuam. \n tu \n malim \n inquies actum ne agas. \n etiam illum ipsum quem sequimur multa fefellerunt \n \n ",
                "3":"\n \n sed ego tuas litteras exspecto. nihil est enim iam ut antea\n \n videamus hoc quorsum evadat. \n extremum fuit de congressu nostro; quo quidem non dubito quin istum\n offenderim. eo maturius agendum est. amabo te, epistulam et\n πολιτικήν ! valde tuas litteras nunc\n exspecto. \n "
            },
            "25":{
                "0":"\n \n ego meo Ciceroni, quoniam Roma caremus,\n Arpini potissimum togam puram dedi, idque municipibus nostris fuit\n gratum. etsi omnis et illos et qua iter feci maestos adflictosque vidi.\n tam tristis et tam atrox est ἀναθεώρησισ \n huius ingentis mali. dilectus habentur, in hiberna deducuntur. ea \n quae etiam cum a bonis viris, cum iusto in bello, cum modeste fiunt, tamen ipsa per se\n molesta sunt, quam censes acerba nunc esse, cum a perditis in civili nefario bello\n petulantissime fiant! cave autem putes quemquam hominem in\n Italia turpem esse qui hinc absit. vidi ipse\n Formiis universos neque me hercule umquam homines putavi, et noram omnis\n sed numquam uno loco videram. \n \n ",
                "1":"\n \n pergamus igitur quo placet et nostra omnia relinquamus, proficiscamur ad eum\n cui gratior noster adventus erit quam si una fuissemus. tum enim eramus in\n maxima spe, nunc ego quidem in nulla; nec praeter me quisquam Italia cessit\n nisi qui hunc inimicum sibi putaret. nec me hercule hoc facio rei publicae\n causa quam funditus deletam puto, sed ne quis me putet ingratum in eum qui me levavit\n iis incommodis quibus idem adfecerat, et simul quod ea quae fiunt aut quae certe\n futura sunt videre non possum. etiam equidem senatus consulta facta quaedam\n iam puto, utinam in Volcaci sententiam! sed quid refert? est\n enim una sententia omnium. sed erit immitissimus Servius, qui\n filium misit ad effligendum Cn. Pompeium aut certe capiendum cum\n Pontio Titiniano. etsi hic quidem timoris causa, ille vero?\n sed stomachari desinamus et aliquando sentiamus nihil nobis nisi, id quod\n minime vellem, spiritum reliquum esse. \n \n ",
                "2":"\n \n nos , quoniam superum mare obsidetur, infero navigabimus et, si\n Puteolis erit difficile, Crotonem petemus aut\n Thurios et boni cives amantes patriae mare infestum habebimus.\n aliam rationem huius belli gerendi nullam video. in \n Aegyptum nos abdemus. exercitu pares esse non possumus; pacis\n fides nulla est. \n \n ",
                "3":"\n \n sed haec satis deplorata sunt. tu velim litteras\n Cephalioni des de omnibus rebus actis, denique etiam de sermonibus\n hominum, nisi plane obmutuerunt. ego tuis consiliis usus sum maximeque quod\n et gravitatem in congressu nostro tenui quam debui et ut ad urbem non accederem\n perseveravi. quod superest scribe, quaeso, quam accuratissime (iam enim\n extrema sunt) quid placeat, quid censeas; etsi iam nulla dubitatio est. tamen \n si quid vel potius quicquid veniet in mentem scribas velim. \n "
            }
        },
        "9":{
            "0":{
                "0":"\n iii Nonas cum in Laterium\n fratris venissem, accepi litteras tuas et paulum respiravi, quod\n post has ruinas mihi non acciderat. per enim magni aestimo tibi firmitudinem\n animi nostri et factum nostrum probari. Sexto enim nostro quod scribis\n probari, ita laetor ut me quasi patris eius, cui semper uni plurimum tribui, iudicio\n comprobari putem. qui mihi, quod saepe soleo recordari, dixit olim\n Nonis illis Decembribus, cum ego Sexte,\n quidnam ergo? \n μὴ μάν \n , inquit ille ἀσπουδί γε καὶ ἀκλειῶς, \n ἀλλὰ μέγα ῤέξασ τι καὶ ἐσσομένοισι πυθέσθαι. \n \n eius igitur mihi vivit auctoritas et simillimus eius filius eodem est apud me\n pondere quo fuit ille. quem salvere velim iubeas plurimum. \n \n ",
                "1":"\n \n tu tuum consilium etsi non in longinquum tempus differs (iam enim illum\n emptum pacificatorem perorasse puto, iam actum aliquid esse in consessu senatorum; senatum enim non puto), tamen suspensum animum meum detines, sed eo minus quod non dubito quid nobis agendum\n putes; qui enim Flavio legionem et Siciliam dari scribas et id\n iam fieri, quae tu scelera partim parari iam et cogitari, partim ex tempore futura\n censes? ego vero Solonis, popularis tui et ut puto etiam mei, legem neglegam, qui capite sanxit si qui in seditione non\n alterius utrius partis fuisset, et , nisi si tu aliter censes, et\n hinc abero et illim. sed alterum mihi est certius, nec praeripiam tamen.\n exspectabo tuum consilium et eas litteras, nisi alias iam dedisti quas\n scripsi ut Cephalioni dares. \n \n ",
                "2":"\n \n quod scribis, non quo alicunde audieris, sed te ipsum putare me attractum\n iri, si de pace agatur, mihi omnino non venit in mentem quae possit actio esse de pace,\n cum illi certissimum sit, si possit, exspoliare exercitu et provincia\n Pompeium; nisi forte iste nummarius ei potest persuadere ut, dum oratores\n eant redeant, quiescat. nihil video quod sperem aut quod iam putem fieri\n posse. sed tamen hominis hoc ipsum probi est †magnum\n sit† τῶν πολιτικωτάτων σκεμμάτων ,\n veniendumne sit in consilium tyranni si is aliqua de re bona deliberaturus sit.\n qua re si quid eius modi evenerit ut arcessamur (quod equidem non credo.\n quid enim essem de pace dicturus? dixi, ipse valde repudiavit), sed tamen\n si quid acciderit, quid censeas mihi faciendum utique scribito. nihil enim\n mihi adhuc accidit quod maioris consili esset. \n Trebati, boni viri et civis, verbis te gaudeo delectatum, tuaque ista\n crebra ἐκφώνησισ \n \n ὑπέρευ \n me sola adhuc delectavit. litteras tuas vehementer exspecto; quas\n quidem credo iam datas esse. \n ",
                "3":"\n \n tu cum\n Sexto servasti gravitatem eandem quam mihi praecipis. Celer\n tuus disertus magis est quam sapiens. de iuvenibus quae ex\n Tullia audisti vera sunt. Mucianum istud quod scribis non\n mihi videtur tam re esse triste quam verbo. haec est ἄλη in qua nunc sumus mortis instar. aut enim mihi libere\n inter malos πολιτευτέον fuit aut vel periculose cum\n bonis. aut nos temeritatem bonorum sequamur aut audaciam improborum\n insectemur. utrumque periculosum est, at hoc quod agimus turpe nec tamen tutum.\n \n istum qui filium Brundisium de\n pace misit (de pace idem sentio quod tu, simulationem esse apertam, parari autem\n acerrime bellum), me legatum iri non arbitror, cuius adhuc, ut optavi, mentio facta\n nulla sit. eo minus habeo necesse scribere aut etiam cogitare quid sim\n facturus, si acciderit ut leger. \n "
            },
            "1":{
                "0":"\n \n ego cum accepissem tuas litteras Nonis\n Aprilibus quas Cephalio attulerat, essemque\n Menturnis postridie mansurus et inde protinus, sustinui me in\n Arcano fratris, ut, dum aliquid certius adferretur, occultiore in loco\n essemus agerenturque nihilo minus quae sine nobis agi possunt. λαλαγεῦσα iam adest et animus ardet, neque est quicquam, quo et qua.\n \n \n ",
                "1":"\n \n sed haec nostra erit cura et peritorum. tu tamen quod poteris, ut\n adhuc fecisti, nos consiliis iuvabis. res sunt inexplicabiles.\n fortunae sunt committenda omnia. sine spe conamur ulla.\n melius si quid acciderit, mirabimur. Dionysium nollem ad me\n profectum; de quo ad me Tullia mea scripsit. sed et tempus\n alienum est, et homini non amico nostra incommoda, tanta praesertim, spectaculo esse\n nollem; cui te meo nomine inimicum esse nolo. \n "
            },
            "2":{
                "0":"\n \n cum quod scriberem plane nihil haberem, haec autem reliqua essent quae scire\n cuperem, profectusne esset, quo in statu urbem reliquisset, in ipsa Italia\n quem cuique regioni aut negotio praefecisset, ecqui essent ad Pompeium et\n ad consules ex senatus consulto de pace legati, ut igitur haec scirem dedita opera has\n ad te litteras misi. feceris igitur commode mihique gratum si me de his rebus\n et si quid erit aliud quod scire opus sit feceris certiorem. ego in\n Arcano opperior dum ista cognosco. \n "
            },
            "3":{
                "0":"\n A. d. vii Idus alteram tibi eodem die hanc epistulam dictavi et pridie\n dederam mea manu longiorem. visum te aiunt in regia, nec reprehendo, quippe\n cum ipse istam reprehensionem non fugerim. sed exspecto tuas litteras neque\n iam sane video quid exspectem, sed tamen, etiam si nihil erit, id ipsum ad me velim\n scribas. \n \n \n ",
                "1":"\n \n Caesar mihi ignoscit per litteras quod non venerim, seseque in optimam\n partem id accipere dicit. facile patior, quod scribit, secum\n Titinium et Servium questos esse quia non idem sibi quod\n mihi remisisset. homines ridiculos! qui cum filios misissent ad Cn.\n Pompeium circumsedendum, ipsi in senatum venire dubitarint. sed \n tamen exemplum misi ad te Caesaris litterarum. \n "
            },
            "4":{
                "0":"\n \n multas a te accepi epistulas eodem die omnis diligenter scriptas, eam vero\n quae voluminis instar erat saepe legendam, sicuti facio. in qua non frustra\n laborem suscepisti, mihi quidem pergratum fecisti. qua re ut id, quoad\n licebit, id est quoad scies ubi simus, quam saepissime facias te vehementer rogo.\n ac deplorandi quidem, quod cotidie facimus, sit iam nobis aut finis omnino,\n si potest, aut moderatio quaedam, quod profecto potest. non enim iam quam\n dignitatem, quos honores, quem vitae statum amiserim cogito, sed quid consecutus sim,\n quid praestiterim, qua in laude vixerim, his denique in malis quid intersit inter me et\n istos quos propter omnia amisimus. hi sunt qui, nisi me civitate expulissent,\n obtinere se non putaverunt posse licentiam cupiditatum suarum. quorum \n societatis et sceleratae consensionis fides quo eruperit vides. \n \n ",
                "1":"\n \n alter ardet furore et scelere nec remittit aliquid sed in dies ingravescit;\n modo Italia expulit, nunc alia ex parte persequi, ex alia provincia\n exspoliare conatur nec iam recusat sed quodam modo postulat ut, quem ad modum est, sic\n etiam appelletur tyrannus. \n \n ",
                "2":"\n \n alter , is qui nos sibi quondam ad pedes stratos ne sublevabat quidem,\n qui se nihil contra huius voluntatem facere posse, elapsus e soceri manibus ac ferro\n bellum terra et mari comparat non iniustum ille quidem, sed cum pium tum etiam\n necessarium, suis tamen civibus exitiabile nisi vicerit, calamitosum etiam si vicerit.\n \n \n ",
                "3":"\n \n horum ego summorum imperatorum non modo res gestas non antepono meis sed ne\n fortunam quidem ipsam; qua illi florentissima, nos duriore conflictati videmur.\n quis enim potest aut deserta per se patria aut oppressa beatus esse?\n et si, ut nos a te admonemur, recte in illis libris diximus nihil esse\n bonum nisi quod honestum, nihil malum nisi quod turpe sit, certe uterque istorum est\n miserrimus quorum utrique semper patriae salus et dignitas posterior sua dominatione et\n domesticis commodis fuit. \n ",
                "4":"\n \n praeclara igitur\n conscientia sustentor, cum cogito me de re publica aut meruisse optime cum potuerim, aut\n certe numquam nisi pie cogitasse, eaque ipsa tempestate eversam esse rem publicam quam\n ego XIIII annis ante prospexerim. hac igitur conscientia\n comite proficiscar magno equidem cum dolore nec tam id propter me aut propter fratrem\n meum, quorum est iam acta aetas, quam propter pueros, quibus interdum videmur praestare\n etiam rem publicam debuisse. quorum quidem alter †non\n tam† quia maiore pietate est me mirabiliter excruciat, alter (o rem miseram!\n nihil enim mihi accidit in omni vita acerbius) indulgentia videlicet nostra depravatus\n eo progressus est quo non audeo dicere. et exspecto tuas litteras; scripsisti\n enim te scripturum esse plura cum ipsum vidisses. \n \n ",
                "5":"\n \n omne meum obsequium in illum fuit cum multa severitate, neque unum eius nec\n parvum sed multa magna delicta compressi. Patris\n autem lenitas amanda potius ab illo quam tam crudeliter neglegenda. nam \n litteras eius ad Caesarem missas ita graviter tulimus ut te quidem\n celaremus sed ipsius videremur vitam insuavem reddidisse. hoc vero eius iter\n simulatioque pietatis qualis fuerit non audeo dicere; tantum scio post\n Hirtium conventum arcessitum a Caesare, cum eo de meo animo\n a suis rationibus alienissimo et consilio relinquendi Italiam; et haec ipsa\n timide. sed nulla nostra culpa est natura metuenda est. haec \n Curionem, haec Hortensi filium, non patrum culpa corrupit.\n \n iacet in maerore meus frater neque tam de\n sua vita quam de mea metuit. huic tu huic tu malo adfer consolationes, si\n ullas potes; maxime quidem illam velim, ea quae ad nos delata sint aut falsa esse aut\n minora. quae si vera sint, quid futurum sit in hac vita et fuga nescio.\n nam si haberemus rem publicam, consilium mihi non deesset nec ad\n severitatem nec ad indulgentiam. nunc haec sive iracundia sive dolore sive\n metu permotus gravius scripsi quam aut tuus in illum amor aut meus postulabat; si vera\n sunt, ignosces, sin falsa, me libente eripies mihi hunc errorem. quoquo modo\n vero se res habebit, nihil adsignabis nec patruo nec patri. \n \n ",
                "6":"\n \n cum haec scripsissem, a Curione mihi nuntiatum est eum ad me\n venire. venerat enim is in Cumanum vesperi pridie, id est\n Idibus. si quid igitur eius modi sermo eius attulerit quod ad\n te scribendum sit, id his litteris adiungam. \n \n ",
                "7":"\n \n praeteriit villam meam Curio iussitque mihi nuntiari mox se\n venturum cucurritque Puteolos ut ibi contionaretur. \n contionatus est, rediit, fuit ad me sane diu. o rem foedam! nosti \n hominem; nihil occultavit, in primis nihil esse certius quam ut omnes qui lege\n Pompeia condemnati essent restituerentur; itaque se in\n Sicilia eorum opera usurum. de \n Hispaniis non dubitabat quin Caesaris essent. inde \n ipsum cum exercitu ubicumque Pompeius esset. eius interitu finem\n †illi† fore. propius factum esse nihil;\n †ei† plane iracundia elatum voluisse Caesarem occidi\n Metellum tribunum pl. quod si esset factum, caedem magnam\n futuram fuisse. permultos hortatores esse caedis, ipsum autem non voluntate\n aut natura non esse crudelem, sed quod putaret popularem esse\n clementiam. quod si populi studium amisisset, crudelem fore.\n eumque perturbatum quod intellegeret se apud ipsam plebem offendisse de\n aerario. itaque ei cum certissimum fuisset ante quam proficisceretur\n contionem habere, ausum non esse vehementerque animo perturbato profectum. \n \n ",
                "8":"\n \n cum autem ex eo quaererem quid videret, quem exitum, quam rem publicam, plane\n fatebatur nullam spem reliquam. Pompei classem timebat. quae si\n exisset, se de Sicilia abiturum. \n quid isti \n inquam sex tui fasces? si a senatu, cur laureati? si ab ipso, cur sex? \n \n cupivi \n inquit ex senatus consulto surrupto; nam aliter non poterat. at ille impendio nunc magis odit senatum. a\n me inquit omnia proficiscentur. \n \n \n cur autem sex? \n \n \n ",
                "9":"\n \n \n quia xii nolui; nam licebat. \n tum ego \n quam vellem inquam petisse ab eo\n quod audio Philippum impetrasse! sed veritus sum, quia ille a\n me nihil impetrabat. \n \n libenter \n inquit tibi concessisset. verum puta te impetrasse; ego\n enim ad eum scribam, ut tu ipse voles, de ea re nos inter nos locutos. quid \n autem illius interest, quoniam in senatum non venis, ubi sis? quin nunc\n ipsum minime offendisses eius causam, si in Italia non fuisses. \n ad quae ego me recessum et solitudinem quaerere, maxime quod lictores\n haberem. laudavit consilium. \n quid ergo? inquam;\n nam mihi cursus in Graeciam per tuam provinciam est, quoniam ad\n mare superum milites sunt. \n \n quid mihi inquit optatius? \n hoc loco multa perliberaliter. ergo hoc quidem est profectum, ut\n non modo tuto verum etiam palam navigaremus. \n \n ",
                "10":"\n \n reliqua in posterum diem distulit; ex quibus scribam ad te si quid erit\n epistula dignum. sunt autem quae praeterii, interregnumne esset\n exspectaturus, an, quo modo dixerit ille quidem, ad se deferri consulatum sed se nolle\n in proximum annum. et alia sunt quae exquiram. iurabat ad summam,\n quod nullo negotio facere solet , amicissimum mihi\n Caesarem esse debere. quid enim umquam?\n \n scripsit ad me Dolabella. \n \n dic quid? \n adfirmabat eum scripsisse, quod me cuperet ad urbem venire, illum quidem\n gratias agere maximas et non modo probare sed etiam gaudere. quid quaeris?\n acquievi. levata est enim suspicio illa domestici mali et sermonis Hirtiani.\n quam cupio illum dignum esse nobis et quam ipse me invito, †quae\n pro illo sit suspicandum!† sed opus fuit, Hirtio\n convento. est profecto nescio quid, sed velim quam minimo. et \n tamen eum nondum redisse miramur. sed haec videbimus. \n \n \n ",
                "11":"\n \n tu \n Oppios\n Terentiae delegabis. iam enim urbis vanum periculum est.\n me tamen consilio iuva, pedibusne Regium an hinc statim in\n navem, et cetera, quoniam commoror. ego ad te statim habebo quod scribam\n simul et videro Curionem. de \n Tirone cura, quaeso, quod facis, ut sciam quid is agat. \n "
            },
            "5":{
                "0":"\n \n de tota mea cogitatione scripsi ad te antea satis, ut mihi visus sum,\n diligenter. de die nihil sane potest scribi certi praeter hoc, non ante lunam\n novam. \n \n ",
                "1":"\n \n Curionis sermo postridie eandem habuit fere summam, nisi quod apertius\n significavit se harum rerum exitum non videre. \n quod mihi mandas de Quinto regendo, Ἀρκαδίαν . tamen nihil praetermittam. atque utinam\n tu—, sed molestior non ero. epistulam ad Vestorium\n statim detuli, ac valde requirere solebat. \n \n ",
                "2":"\n \n Commodius tecum Vettienus est locutus quam ad me scripserat.\n sed mirari satis hominis neglegentiam non queo. cum enim mihi\n Philotimus dixisset se HS L_ emere de\n Canuleio deversorium illud posse, minoris etiam empturum si\n Vettienum rogassem, rogavi ut, si quid posset, ex ea summa detraheret.\n promisit . ad me nuper se HS X_X_X_ emisse;\n ut scriberem cui vellem addici; diem pecuniae Idus Novembr. esse.\n rescripsi ei stomachosius cum ioco tamen familiari. nunc quoniam\n agit liberaliter, nihil accuso hominem scripsique ad eum me a te certiorem esse\n factum. tu de tuo itinere quid et quando cogites velim me certiorem facias.\n A. d. xv K. Maias. \n \n "
            },
            "6":{
                "0":"\n \n me adhuc nihil praeter tempestatem moratur. astute nihil sum\n acturus, fiat in Hispania quidlibet: et tamen †recitet\n et†. meas cogitationes omnis explicavi tibi superioribus litteris.\n quocirca hae sunt breves, †et tamen† quia festinabam eramque\n occupatior. \n \n ",
                "1":"\n \n de \n Quinto filio fit a me quidem sedulo; sed nosti reliqua. quod \n dein me mones, et amice et prudenter me mones, sed erunt omnia facilia si ab uno illo\n cavero. magnum opus est, mirabilia multa, nihil simplex, nihil sincerum.\n vellem suscepisses iuvenem regendum; pater enim nimis indulgens, quicquid\n ego adstrinxi relaxat. si sine illo possem, regerem; quod tu potes.\n sed ignosco; magnum, inquam, opus est. \n \n ",
                "2":"\n \n Pompeium pro certo habemus per Illyricum proficisci in\n Galliam. ego nunc qua et quo videbo. \n "
            },
            "7":{
                "0":"\n \n ego vero Apuliam et Sipontum et tergiversationem\n istam probo nec tuam rationem eandem esse duco quam meam, non quin in re publica rectum\n idem sit utrique nostrum, sed ea non agitur. regnandi contentio est, in qua\n pulsus est modestior rex et probior et integrior et is, qui nisi vincit, nomen populi\n Romani deleatur necesse est, sin autem vincit, Sullano more\n exemploque vincet. ergo hac in contentione neutrum tibi palam sentiendum et\n tempori serviendum est. mea causa autem alia est, quod beneficio vinctus\n ingratus esse non possum, nec tamen in acie me sed\n Melitae aut alio in loco simili oppidulo futurum puto. \n nihil \n inquies iuvas eum in quem ingratus esse non vis? \n immo minus fortasse voluisset. sed de hoc videbimus; exeamus modo.\n quod ut meliore tempore possimus facit Adriano mari\n Dolabella, Fretensi\n Curio. \n \n ",
                "1":"\n \n iniecta autem mihi spes quaedam est velle mecum Ser.\n Sulpicium conloqui. ad eum misi Philotimum libertum\n cum litteris. si vir esse volet, praeclara συνοδία , sin autem—, erimus nos qui solemus. \n \n ",
                "2":"\n \n Curio mecum vixit iacere Caesarem putans offensione populari\n Siciliaeque diffidens si Pompeius navigare coepisset.\n Quintum puerum accepi vehementer.\n avaritiam video fuisse et spem magni congiari. magnum hoc malum\n est, sed scelus illud quod timueramus spero nullum fuisse. hoc autem vitium\n puto te existimare non a nostra indulgentia sed a natura\n profectum. quem tamen nos disciplina regemus. \n de \n Oppiis\n Veliensibus quid placeat cum Philotimo videbis\n Epirum nostram putabimus sed alios cursus videbamur habituri. \n "
            },
            "8":{
                "0":"\n \n et res ipsa monebat et tu ostenderas et ego videbam de iis rebus quas\n intercipi periculosum esset finem inter nos scribendi fieri tempus esse.\n sed cum ad me saepe mea Tullia scribat orans ut quid in\n Hispania geratur exspectem et semper adscribat idem videri tibi idque\n ipse etiam ex tuis litteris intellexerim, non puto esse alienum me ad te quid de ea re\n sentiam scribere. \n \n ",
                "1":"\n \n consilium istud tunc esset prudens, ut mihi videtur, si nostras rationes ad\n Hispaniensem casum accommodaturi essemus; quod fieri \n necesse est enim aut, id quod maxime velim, pelli istum ab\n Hispania aut trahi id bellum aut istum, ut confidere videtur,\n apprehendere Hispanias. si pelletur, quam gratus aut quam\n honestus tum erit ad Pompeium noster adventus, cum ipsum\n Curionem ad eum transiturum putem? sin trahitur bellum, quid\n exspectem aut quam diu? relinquitur ut, si vincimur in Hispania,\n quiescamus. id ego contra puto. istum enim victorem magis\n relinquendum puto quam victum et dubitantem magis quam fidentem suis rebus.\n nam caedem video si vicerit et impetum in privatorum pecunias et exsulum\n reditum et tabulas novas et turpissimorum honores et regnum non modo Romano\n homini sed ne Persae quidem cuiquam tolerabile. \n \n ",
                "2":"\n \n Tacita esse poterit indignitas nostra? pati poterunt oculi me cum\n Gabinio sententiam dicere, et quidem illum rogari prius? praesto esse\n clientem tuum Clodium, C. Atei Plaguleium, ceteros?\n sed cur inimicos conligo, qui meos necessarios a me defensos nec videre in\n curia sine dolore nec versari inter eos sine dedecore potero? quid si ne id\n quidem est exploratum fore ut mihi liceat? scribunt enim ad me amici eius me\n illi nullo modo satis fecisse quod in senatum non venerim. tamenne dubitemus\n an ei nos etiam cum periculo venditemus, quicum coniuncti ne cum praemio quidem\n voluimus esse? \n \n ",
                "3":"\n \n deinde hoc vide, non esse iudicium de tota contentione in\n Hispaniis, nisi forte iis amissis arma Pompeium abiecturum\n putas, cuius omne consilium Themistocleum est. existimat enim\n qui mare teneat eum necesse esse rerum potiri. itaque \n numquam id egit ut Hispaniae per se tenerentur, navalis apparatus ei semper\n antiquissima cura fuit. navigabit igitur, cum erit tempus, maximis classibus\n et ad Italiam accedet. in qua nos sedentes quid erimus? nam\n medios esse iam non licebit. classibus adversabimur igitur? quod \n maius scelus aut tantum denique? quid turpius? †anuival dehic† in\n absentis solus tuli scelus, eiusdem cum Pompeio et cum reliquis principibus\n non feram? \n ",
                "4":"\n \n quod si iam misso officio\n periculi ratio habenda est, ab illis est periculum si peccaro, ab hoc si recte fecero,\n nec ullum in his malis consilium periculo vacuum inveniri potest, ut non sit dubium quin\n turpiter facere cum periculo fugiamus, quod fugeremus etiam cum salute.\n † non simul cum Pompeio mare transierimus.\n omnino \n non potuimus†. exstat ratio dierum.\n sed tamen (fateamur enim quod est) ne condimus quidem ut possimus.\n fefellit ea me res quae fortasse non debuit, sed fefellit. pacem \n putavi fore. quae si esset iratum mihi Caesarem esse, cum idem\n amicus esset Pompeio, nolui. senseram enim quam idem essent.\n hoc verens in hanc tarditatem incidi. sed adsequor omnia\n si propero, si cunctor amitto. \n \n ",
                "5":"\n \n et tamen, mi Attice, auguria quoque me incitant quadam spe non\n dubia nec haec collegi nostri ab Atto sed illa Platonis de\n tyrannis. nullo enim modo posse video stare istum diutius quin ipse per se\n etiam languentibus nobis concidat, quippe qui florentissimus ac novus vi, vii diebus\n ipsi illi egenti ac perditae multitudini in odium acerbissimum venerit, qui duarum rerum\n simulationem tam cito amiserit, mansuetudinis in Metello, divitiarum in\n aerario. iam quibus utatur vel sociis vel ministris? ii provincias, ii rem\n publicam regent quorum nemo duo menses potuit patrimonium suum gubernare? \n \n ",
                "6":"\n \n non sunt omnia conligenda quae tu acutissime perspicis, sed tamen ea pone\n ante oculos; iam intelleges id regnum vix semenstre esse posse. quod si me\n fefellerit, feram, sicut multi clarissimi homines in re publica excellentes tulerunt,\n nisi forte me Sardanapalli vicem in suo lectulo mori malle censueris quam in exsilio Themistocleo. qui cum fuisset,\n ut ait Thucydides, τῶν μὲν παρόντων δι' , tamen incidit in eos casus quos vitasset\n si eum nihil fefellisset. etsi is erat ut ait idem, qui τὸ ἄμεινον καὶ τὸ χεῖρον ἐν τῷ ἀφανεῖ ἔτι ἑώρα μάλιστα ,\n tamen non vidit nec quo modo Lacedaemoniorum nec quo modo suorum civium\n invidiam effugeret nec quid Artaxerxi polliceretur. non fuisset\n illa nox tam acerba Africano sapientissimo viro, non tam dirus ille dies\n Sullanus callidissimo viro C. Mario, si nihil\n utrumque eorum fefellisset. nos tamen hoc confirmamus illo augurio quo\n diximus, nec nos fallit nec aliter accidet. c corruat iste necesse est aut per adversarios aut ipse per se qui quidem\n sibi est adversarius unus acerrimus. id spero vivis nobis fore; quamquam\n tempus est nos de illa perpetua iam, non de hac exigua vita cogitare. sin \n quid acciderit maturius, haud sane mea multum interfuerit utrum factum fiat videam an\n futurum esse multo ante viderim. quae cum ita sint, non est committendum ut\n iis paream quos contra me senatus, ne quid res publica detrimenti acciperet, armavit\n \n \n ",
                "7":"\n \n tibi sunt omnia commendata, quae commendationis meae pro tuo in nos amore non\n indigent. nec hercule ego quidem reperio quid scribam; sedeo enim πλουδοκῶν . etsi nihil umquam tam fuit scribendum\n quam nihil mihi umquam ex plurimis tuis iucunditatibus gratius accidisse quam quod meam\n Tulliam suavissime diligentissimeque coluisti. valde eo ipsa\n delectata est, ego autem non minus. cuius quidem virtus mirifica.\n quo modo illa fert publicam cladem, quo modo domesticas tricas! quantus\n autem animus in discessu nostro! est \n στοργή , est summa σύντηξισ . tamen nos recte facere et bene audire vult.\n \n \n ",
                "8":"\n \n sed hac super re ne ni mis, ne meam ipse συμπάθειαν iam evocem. \n tu si quid de Hispaniis certius et si quid aliud, dum\n adsumus, scribes, et ego fortasse discedens dabo ad te aliquid eo etiam magis quod\n Tullia te non putabat hoc tempore ex Italia. cum \n Antonio item est agendum ut cum Curione\n Melitae me velle esse, huic civili bello nolle interesse.\n eo velim tam facili uti posse et tam bono in me quam Curione.\n is ad Misenum vi Nonas venturus aicebatur, id est\n hodie. sed praemisit mihi odiosas litteras hoc exemplo: \n "
            },
            "9":{
                "0":"\n \n nisi te valde amarem et multo quidem plus quam tu putas, non extimuissem\n rumorem qui de te prolatus est, cum praesertim falsum esse existimarem. sed \n quia te nimio plus diligo, non possum dissimulare mihi famam quoque, quamvis sit falsa,\n magni esse. \n te iturum esse trans mare credere non\n possum, cum tanti facias Dolabellam\n et \n Tulliam tuam, feminam lectissimam, tantique ab omnibus nobis fias; quibus\n me hercule dignitas amplitudoque tua paene carior est quam tibi ipsi. sed \n tamen non sum arbitratus esse amici non commoveri etiam improborum sermone atque eo feci\n studiosius quod iudicabam duriores partis mihi impositas esse ab offensione nostra, quae\n magis a ζηλοτυπίᾳ mea quam ab iniuria tua nata est.\n sic enim volo te tibi persuadere, mihi neminem esse cariorem te excepto\n Caesare meo, meque illud una iudicare Caesarem maxime in\n suis M. Ciceronem reponere. \n \n ",
                "1":"\n \n qua re, mi Cicero, te rogo ut tibi omnia integra serves, eius\n fidem improbes qui tibi ut beneficium daret prius iniuriam fecit, contra ne profugias\n qui te, etsi non amabit, quod accidere non potest, tamen salvum amplissimumque esse\n cupiet. \n \n dedita opera ad te Calpurnium\n familiarissimum meum misi, ut mihi magnae curae tuam vitam ac dignitatem esse scires.\n \n eodem die a Caesare\n Philotimus attulit hoc exemplo: \n "
            },
            "10":{
                "0":"\n \n etsi te nihil temere, nihil imprudenter facturum iudicaram, tamen permotus\n hominum fama scribendum ad te existimavi et pro nostra benevolentia petendum ne quo\n progredereris proclinata iam re quo integra etiam progrediendum tibi non existimasses.\n namque et amicitiae graviorem iniuriam feceris et tibi minus commode\n consulueris, si non fortunae obsecutus videberis (omnia enim secundissima nobis,\n adversissima illis accidisse videntur), nec causam secutus (eadem enim tum fuit cum ab\n eorum consiliis abesse iudicasti), sed meum aliquod factum condemnavisse; quo mihi\n gravius abs te nil accidere potest. \n \n ",
                "1":"\n \n quod ne facias pro iure nostrae amicitiae a te peto. postremo quid\n viro bono et quieto et bono civi magis convenit quam abesse a civilibus controversiis?\n quod non nulli cum probarent, periculi causa sequi non potuerunt; tu\n explorato et vitae meae testimonio et amicitiae iudicio neque tutius neque honestius\n reperies quicquam quam ab omni contentione abesse. xv Kal. Maias ex\n itinere. \n "
            },
            "11":{
                "0":"\n \n adventus \n Philotimi (at cuius hominis, quam insulsi et quam saepe pro\n Pompeio mentientis!) exanimavit omnis qui mecum erant; nam ipse obdurui.\n dubitabat nostrum nemo quin Caesar itinera\n repressisset—volare dicitur; Petreius cum Afranio\n coniunxisset se —nihil adfert eius modi. quid \n quaeris? etiam illud erat persuasum, Pompeium cum magnis copiis iter in\n Germaniam per Illyricum fecisse; id enim αὐθεντικῶσ nuntiabatur. Melitam igitur opinor\n capessamus, dum quid in Hispania. quod quidem prope modum videor\n ex Caesaris litteris voluntate facere posse, qui negat neque honestius\n neque tutius mihi quicquam esse quam ab omni contentione abesse. \n \n ",
                "1":"\n \n dices , ubi ergo tuus ille animus quem proximis litteris? \n adest et idem est; sed utinam meo solum capite decernerem!\n lacrimae meorum me interdum molliunt precantium ut de\n Hispaniis exspectemus. M. Caeli quidem epistulam\n scriptam miserabiliter, cum hoc idem obsecraret ut exspectarem, ne fortunas meas, ne\n unicum filium, ne meos omnis tam temere proderem, non sine magno fletu legerunt pueri\n nostri; etsi meus quidem est fortior eoque ipso vehementius commovet nec quicquam nisi\n de dignatione laborat. Melitam igitur, deinde quo videbitur. \n \n ",
                "2":"\n \n tu tamen etiam nunc mihi aliquid litterarum et maxime si quid ab\n Afranio. ego si cum Antonio locutus ero, scribam\n ad te quid actum sit. ero tamen in credendo, ut mones, cautus; nam occultandi\n ratio cum difficilis tum etiam periculosa est. Servium exspecto ad\n Nonas, et adigit ita Postumia et Servius\n Flius. quartanam leviorem esse gaudeo. misi ad te\n Caeli etiam litterarum exemplum. \n "
            },
            "12":{
                "0":"\n \n exanimatus tuis litteris, quibus te nihil nisi triste cogitare ostendisti\n neque id quid esset perscripsisti neque non tamen quale esset quod cogitares aperuisti,\n has ad te ilico litteras scripsi. per fortunas tuas, Cicero, per\n liberos te oro et obsecro ne quid gravius de salute et incolumitate tua consulas.\n nam deos hominesque amicitiamque nostram testificor me tibi praedixisse\n neque temere monuisse sed, postquam Caesarem convenerim sententiamque eius\n qualis futura esset parta victoria cognorim, te certiorem fecisse. si \n existimas eandem rationem fore Caesaris in dimittendis adversariis et\n condicionibus ferendis, erras; nihil nisi atrox et saevum cogitat atque etiam loquitur;\n iratus senatui exiit, his intercessionibus plane incitatus est; non me hercules erit\n deprecationi locus. \n \n ",
                "1":"\n \n qua re si tibi tu, si filius unicus, si domus, si spes tuae reliquae tibi\n carae sunt, si aliquid apud te nos, si vir optimus gener tuus valemus, quorum fortunam\n non debes velle conturbare, ut eam causam in quoius victoria salus nostra est odisse aut\n relinquere cogamur aut impiam cupiditatem contra salutem tuam habeamus—denique\n illud cogita, quod offensae fuerit in ista cunctatione te subisse. nunc \n te contra victorem Caesarem facere, quem dubiis rebus laedere noluisti, et\n ad eos fugatos accedere, quos resistentis sequi nolueris, summae stultitiae est.\n vide ne, dum pudet te parum optimatem esse, parum diligenter quid optimum\n sit eligas. \n ",
                "2":"\n \n quod si totum tibi persuadere\n non possum, saltem, dum quid de Hispaniis agamus scitur, exspecta; quas\n tibi nuntio adventu Caesaris fore nostras. quam isti spem\n habeant amissis Hispaniis nescio; quod porro tuum consilium sit ad\n desperatos accedere non medius fidius reperio. \n \n ",
                "3":"\n \n hoc quod tu non dicendo mihi significasti Caesar audierat ac,\n simul atque have mihi dixit, statim quid de te audisset exposuit.\n negavi me scire, sed tamen ab eo petii ut ad te litteras mitteret, quibus\n maxime ad remanendum commoveri posses. me secum in Hispaniam\n ducit; nam nisi ita faceret, ego, prius quam ad urbem accederem, ubicumque esses, ad te\n percucurrissem et hoc a te praesens contendissem atque omni vi te retinuissem.\n etiam atque etiam, Cicero, cogita ne te tuosque omnis funditus\n evertas, ne te sciens prudensque eo demittas unde exitum vides nullum esse.\n quod si te aut voces optimatium commovent aut non nullorum hominum\n insolentiam et iactationem ferre non potes, eligas censeo aliquod oppidum vacuum a\n bello, dum haec decernuntur; quae iam erunt confecta. id si feceris, et ego\n te sapienter fecisse iudicabo et Caesarem non offendes. \n "
            },
            "13":{
                "0":"\n \n me caecum qui haec ante non viderim! misi ad te epistulam\n Antoni. ei cum ego saepissime scripsissem nihil me contra\n Caesaris rationes cogitare, meminisse me generi mei, meminisse\n amicitiae, potuisse, si aliter sentirem, esse cum Pompeio, me autem, quia\n cum lictoribus invitus cursarem, abesse velle nec id ipsum certum etiam nunc habere,\n vide quam ad haec παραινετικῶσ : \n \n ",
                "1":"\n \n \n tuum consilium quam verum est. nam qui se medium esse vult\n in patria manet, qui proficiscitur aliquid de altera utra parte iudicare videtur.\n sed ego is non sum qui statuere debeam iure quis proficiscatur necne;\n partis mihi Caesar has imposuit ne quem omnino discedere ex\n Italia paterer. qua re parvi refert me probare cogitationem\n tuam si nihil tamen tibi remittere possum. ad \n Caesarem mittas censeo et ab eo hoc petas. non dubito quin\n impetraturus sis, cum praesertim te amicitiae nostrae rationem habiturum esse\n pollicearis. \n \n \n ",
                "2":"\n \n habes \n σκυτάλην Λακωνικήν . omnino excipiam\n hominem. erat autem v Nonas venturus vesperi, id est hodie.\n cras igitur ad me fortasse veniet. temptabo ,\n †audeam† nihil properare; missurum ad Caesarem.\n clam agam, cum paucissimis alicubi occultabor,\n †carti† hinc istis invitissimis evolabo, atque utinam ad\n Curionem! σύνεσ ὅ τοι λέγω .\n magnus dolor accessit. efficietur aliquid dignum nobis.\n \n \n ",
                "3":"\n \n δυσουρία tua mihi valde molesta. medere \n amabo dum est ἀρχή . de \n Massiliensibus gratae tuae mihi litterae. \n quaeso ut sciam quicquid audieris. Ocellam cuperem, si\n possem palam, quod a Curione effeceram. hic ego\n Servium exspecto; rogor enim ab eius uxore et filio et puto opus\n esse. \n \n ",
                "4":"\n \n hic tamen Cytherida secum lectica aperta portat, alteram uxorem.\n septem praeterea coniunctae lecticae amicarum sunt an amicorum. vide quam turpi leto pereamus et dubita, si potes, quin\n ille, seu victus seu victor redierit, caedem facturus sit. ego vero vel\n luntriculo, si navis non erit, eripiam me ex istorum parricidio. sed plura\n scribam cum illum convenero. \n \n ",
                "5":"\n \n iuvenem nostrum non possum non amare sed ab eo nos non amari plane intellego.\n nihil ego vidi tam ἀνηθοποίητον , tam\n aversum a suis, tam nescio quid cogitans. o vim incredibilem molestiarum! sed \n erit curae et est ut regatur. mirum est enim ingenium, ἤθουσ ἐπιμελητέον . \n "
            },
            "14":{
                "0":"\n \n obsignata iam epistula superiore non placuit ei dari cui constitueram quod\n erat alienus. itaque eo die data non est. interim venit\n Philotimus et mihi a te litteras reddidit. quibus quae de\n fratre meo scribis, sunt ea quidem parum firma sed habent nihil ὕπουλον , nihil fallax, nihil non flexibile ad bonitatem, nihil quod non\n quo velis uno sermone possis perducere; ne multa, omnis suos, etiam quibus irascitur\n crebrius, tamen caros habet, me quidem se ipso cariorem. quod de puero aliter\n ad te scripsit et ad matrem de filio, non reprehendo. de \n Quinto et de sorore quae scribis molesta sunt eoque magis quod ea tempora\n nostra sunt ut ego iis mederi non possim. nam certe mederer; sed quibus\n in malis et qua in desperatione rerum simus vides. \n \n ",
                "1":"\n \n illa de ratione nummaria non sunt eius modi (saepe enim audio ex ipso) ut non\n cupiat tibi praestare et in eo laboret. sed si mihi Q.\n Axius in hac mea fuga HS X_I_I_I_ non reddit quae\n dedi eius filio mutua et utitur excusatione temporis, si Lepta, si ceteri,\n soleo mirari de nescio quis HS X_X_ cum audio ex illo se urgeri.\n vides enim profecto angustias. curari tamen ea tibi utique\n iubet. an existimas illum in isto genere lentulum aut restrictum?\n nemo est minus. \n \n ",
                "2":"\n \n de fratre satis. \n de eius filio\n indulsit illi quidem suus pater semper sed non facit indulgentia mendacem aut avarum aut\n non amantem suorum, ferocem fortasse atque adrogantem et infestum facit.\n itaque habet haec quoque quae nascuntur ex indulgentia, sed ea sunt\n tolerabilia (quid enim dicam?) hac iuventute; ea vero, quae mihi quidem qui illum amo\n sunt his ipsis malis in quis sumus miseriora, non sunt ab obsequio nostro.\n nam suas radices habent; quas tamen evellerem profecto, si liceret.\n sed ea tempora sunt ut omnia mihi sint patienda. ego meum facile\n teneo; nihil est enim eo tractabilius. quoius quidem misericordia languidiora\n adhuc consilia cepi et quo ille me certiorem vult esse eo magis timeo ne in eum exsistam\n crudelior. \n \n ",
                "3":"\n \n sed \n Antonius venit heri vesperi. iam fortasse ad me veniet aut ne id\n quidem, quoniam scripsit quid fieri vellet. sed scies continuo quid actum\n sit. nos iam nihil nisi occulte. \n de \n pueris quid agam? parvone navigio committam? quid mihi animi in navigando\n censes fore? recordor \n enim aestate cum illo Rhodiorum\n ἀφράκτῳ navigans quam fuerim sollicitus; quid duro\n tempore anni actuariola fore censes? o rem undique miseram! Trebatius erat mecum, vir plane et civis bonus.\n quae ille monstra, di immortales! etiamne \n Balbus in senatum venire cogitet? sed ei ipsi cras ad te\n litteras dabo. Vettienum mihi amicum, ut scribis, ita puto esse.\n cum eo, quod ἀποτόμωσ ad me scripserat de\n nummis curandis, θυμικώτερον eram iocatus.\n id tu, si ille aliter acceperit ac debuit, lenies. monetali autem adscripsi, quod ille ad me pro cos. \n sed quoniam est homo et nos diligit, ipse quoque a nobis diligatur.\n vale . \n "
            },
            "15":{
                "0":"\n \n quidnam mihi futurum est aut quis me non solum infelicior sed iam etiam\n turpior? nominatim de me sibi imperatum dicit Antonius nec me\n tamen ipse adhuc viderat sed hoc Trebatio narravit. quid agam\n nunc quoi nihil procedit caduntque ea quae diligentissime sunt cogitata taeterrime?\n ego enim Curionem nactus omnia me consecutum putavi.\n is de me ad Hortensium scripserat. Reginus erat\n totus noster. huic nihil suspicabamur cum hoc mari negoti fore.\n quo me nunc vertam? undique custodior. sed satis lacrimis.\n \n \n ",
                "1":"\n \n παρακλεπτέον igitur et occulte in aliquam onerariam\n corrependum, non committendum ut etiam compacto prohibiti videamur.\n Sicilia petenda; quam si erimus nacti, maiora quaedam consequemur.\n sit modo recte in Hispaniis! quamquam de ipsa\n Sicilia utinam sit verum! sed adhuc nihil secundi.\n concursus \n Siculorum ad Catonem dicitur factus, orasse ut resisteret,\n omnia pollicitos; commotum illum dilectum habere coepisse. non credo, ut est\n luculentus auctor. potuisse certe teneri illam provinciam scio. ab \n Hispaniis autem iam audietur. \n \n ",
                "2":"\n \n hic nos C. Marcellum habemus eadem vere cogitantem aut\n bene simulantem; quamquam ipsum non videram sed ex familiarissimo eius audiebam.\n tu , quaeso, si quid habebis novi; ego, si quid moliti erimus, ad te statim\n scribam. Quintum filium severius adhibebo. utinam proficere possim!\n tu tamen eas epistulas quibus asperius de eo scripsi aliquando concerpito,\n ne quando quid emanet; ego item tuas. \n \n ",
                "3":"\n \n Servium exspecto nec ab eo quicquam ὑγιέσ . scies quicquid erit. \n "
            },
            "16":{
                "0":"\n \n sine dubio errasse nos confitendum est. \n at semel, at una in\n re. \n immo omnia quo diligentius cogitata eo facta sunt imprudentius. ἀλλὰ τὰ μὲν προτετύχθαι ἐάσομεν ἀχνύμενοί περ. in\n reliquis modo ne ruamus. iubes de profectione me providere. quid \n provideam? ita patent omnia quae accidere possunt ut, ea si vitem, sedendum\n sit cum dedecore et dolore, si neglegam, periculum sit ne in manus incidam\n perditorum. sed vide quantis in miseriis simus. optandum interdum\n videtur ut aliquam accipiamus ab istis quamvis acerbam iniuriam, ut tyranno in odio\n fuisse videamur. \n \n ",
                "1":"\n \n quod si nobis is cursus quem speraram pateret, effecissem aliquid profecto,\n ut tu optas et hortaris, dignum nostra mora. sed mirificae sunt custodiae et\n quidem ille ipse Curio suspectus. qua re vi aut clam agendum est\n et si †vi forte ne cum pestate clamaut emistis†. in quo\n si quod σφάλμα , vides quam turpe sit.\n trahimur , nec fugiendum si quid violentius. \n \n ",
                "2":"\n \n de \n Caelio saepe mecum agito nec, si quid habuero tale, a dimittam.\n Hispanias spero firmas esse. Massiliensium factum cum ipsum\n per se luculentum est tum mihi argumento est recte esse in Hispaniis.\n minus enim auderent, si aliter esset et scirent; nam et vicini et\n diligentes sunt. odium autem recte animadvertis significatum in theatro. legiones etiam has quas in\n Italia assumpsit alienissimas esse video. sed tamen nihil\n inimicius quam sibi ipse. illud recte times ne ruat. si \n desperarit, certe ruet. quo magis efficiendum aliquid est, fortuna velim\n meliore, animo Caeliano. sed primum quidque. quod ,\n qualecumque erit, continuo scies. \n \n ",
                "3":"\n \n nos iuveni, ut rogas, suppeditabimus et Peloponnesum ipsam\n sustinebimus. est enim indoles, modo aliquod †hoc sit ἦθοσ ακιμοαν †. quod si adhuc nullum\n est, esse tamen potest, aut ἀρετὴ non est διδακτόν , quod mihi persuaderi non potest. \n "
            },
            "17":{
                "0":"\n \n epistula tua gratissima fuit meae Tulliae et me hercule mihi.\n semper speculam aliquam adferunt tuae litterae. scribes igitur\n ac si quid ad spem poteris ne dimiseris. tu \n Antoni leones pertimescas cave. nihil est illo homine iucundius.\n attende \n πρᾶξιν πολιτικοῦ . evocavit litteris e\n municipiis decem primos et iiiiviros. venerunt ad villam eius mane.\n primum dormiit ad h. Iii, deinde, cum esset nuntiatum venisse\n Neapolitanos et Cumanos (his enim est Caesar\n iratus), postridie redire iussit; lavari se velle et περὶ . hoc here effecit. hodie autem\n in Aenariam transire constituit ut exsulibus reditum\n polliceretur. sed haec omittamus, de nobis aliquid agamus. \n \n ",
                "1":"\n \n ab \n Axio accepi litteras. de \n Tirone gratum. Vettienum diligo. Vestorio\n reddidi. Servius pr. Nonas\n Maias\n Menturnis mansisse dicitur, hodie in Liternino mansurus apud\n C. Marcellum. cras igitur nos mature videbit mihique\n dabit argumentum ad te epistulae. iam enim non reperio quod tibi scribam.\n illud admiror quod Antonius ad me ne nuntium quidem, cum\n praesertim me valde observarit. videlicet aliquid atrocius de me imperatum\n est. coram negare mihi non vult, quod ego nec rogaturus eram nec, si\n impetrassem, crediturus. nos tamen aliquid excogitabimus. \n \n ",
                "2":"\n \n tu , quaeso, si quid in Hispaniis. iam enim poterit\n audiri et omnes ita exspectant ut, si recte fuerit, nihil negoti futurum putent.\n ego autem nec retentis iis confectam rem puto neque amissis desperatam.\n Silium et Ocellam et ceteros credo retardatos. te \n quoque a Curione impediri video. etsi , ut opinor, habes\n † ΕΚΙΤΑΟΝΟΝ . \n "
            },
            "18":{
                "0":"\n o vitam miseram maiusque malum tam diu timere quam est illud ipsum quod timetur!\n Servius, ut antea scripsi, cum venisset Nonis Maiis ,\n postridie ad me mane venit. ne diutius te teneam, nullius consili exitum\n invenimus. numquam vidi hominem perturbatiorem metu; neque hercule quicquam\n timebat quod non esset timendum; illum sibi iratum, hunc non amicum; horribilem\n utriusque victoriam cum propter alterius crudelitatem, alterius audaciam, tum propter\n utriusque difficultatem pecuniariam; quae erui nusquam nisi ex privatorum bonis posset.\n atque haec ita multis cum lacrimis loquebatur ut ego mirarer eas tam\n diuturna miseria non exaruisse. mihi quidem etiam lippitudo haec, propter\n quam non ipse ad te scribo, sine ulla lacrima est sed saepius odiosa est propter\n vigilias. \n \n ",
                "1":"\n \n quam ob rem quicquid habes ad consolandum conlige et illa scribe non ex\n doctrina neque ex libris (nam id quidem domi est, sed nescio quo modo imbecillior est\n medicina quam morbus), haec potius conquire de Hispaniis, de\n Massilia; quae quidem satis bella Servius adfert; qui etiam\n de duabus legionibus luculentos auctores esse dicebat. haec igitur si habebis\n et talia. et quidem paucis diebus aliquid audiri necesse est. \n \n ",
                "2":"\n \n sed redeo ad Servium. distulimus omnino sermonem in\n posterum, sed tardus ad exeundum multo se in suo lectulo malle, quicquid\n foret. \n odiosus scrupulus de fili militia Brundisina. unum illud\n firmissime adseverabat, si damnati restituerentur, in exsilium se iturum. nos \n autem ad haec et id ipsum certo fore et quae iam fierent\n non esse leviora, multaque conligebamus. verum ea non animum eius\n augebant sed timorem, ut iam celandus magis de nostro consilio quam ad id adhibendus videretur. qua re in hoc non multum est.\n nos a te admoniti de Caelio cogitabimus. \n "
            },
            "19":{
                "0":"\n \n Servius cum esset apud me, Cephalio cum tuis litteris vi\n Idus venit; quae nobis magnam spem attulerunt meliorum rerum de octo\n cohortibus. etenim eae quoque quae in his locis sunt labare dicuntur.\n eodem die Funisulanus a te attulit litteras in quibus erat\n confirmatius idem illud. ei de suo negotio respondi cumulate cum omni tua\n gratia. adhuc non satis faciebat; debet autem mihi multos nummos nec habetur\n locuples. nunc ait se daturum; cui expensum tulerit morari;\n †tabellarius si apud te esse quas satis fecissest dares. quantum \n sit Eros\n Philotimi tibi dicet. sed ad maiora redeamus. \n \n ",
                "1":"\n \n quod optas, Caelianum illud maturescit. itaque \n torqueor utrum ventum exspectem. vexillo opus est; convolabunt.\n quod suades ut palam, prorsus adsentior itaque me profecturum puto.\n tuas tamen interim litteras exspecto. \n Servi consilio nihil expeditur. omnes captiones in omni\n sententia occurrunt. unum \n C. Marcellum cognovi timidiorem; quem consulem fuisse paenitet.\n ὢ πολλῆσ ἀγεννείασ ! qui etiam\n Antonium confirmasse dicitur ut me impediret, quo ipse, credo, honestius.\n \n \n ",
                "2":"\n \n Antonius autem vi Idus Capuam profectus est. ad me\n misit se pudore deterritum ad me non venisse quod me sibi suscensere putaret. ibitur\n igitur et ita quidem ut censes, nisi cuius gravioris personae suscipiendae spes erit\n ante oblata. sed vix erit tam cito. Allienus autem praetor\n putabat aliquem, si ego non, ex conlegis suis. quivis licet dum modo aliquis.\n \n \n ",
                "3":"\n \n de sorore laudo. de \n Quinto puero datur opera; spero esse meliora. de \n Quinto fratre scito eum non mediocriter laborare de versura sed adhuc nihil\n a L. Egnatio expressit. Axius de duodecim milibus\n pudens! saepe enim ad me scripsit ut\n Gallio quantum is vellet darem. quod si non scripsisset,\n possemne aliter? et quidem saepe sum pollicitus sed tantum voluit cito.\n me vero adiuvarent his in angustiis. sed di istos!\n verum alias. te a quartana liberatum gaudeo itemque\n Piliam. ego , dum panis et cetera in navem parantur, excurro in\n Pompeianum. Vettieno velim gratias quod studiosus sit; si\n quemquam nactus eris qui perferat, litteras des ante quam discedimus. \n "
            },
            "20":{
                "0":"\n \n commodum ad te dederam litteras de pluribus rebus cum ad me bene mane\n Dionysius fuit. quoi quidem ego non modo placabilem me\n praebuissem sed totum remisissem, si advenisset qua mente tu ad me scripseras.\n erat enim sic in tuis litteris quas Arpini acceperam, eum\n venturum facturumque quod ego vellem. ego volebam autem vel cupiebam potius\n esse eum nobiscum. quod quia plane, cum in Formianum venisset,\n praeciderat, asperius ad te de eo scribere solebam. at ille perpauca locutus\n hanc summam habuit orationis ut sibi ignoscerem; se rebus suis impeditum nobiscum ire\n non posse. pauca respondi, magnum accepi dolorem, intellexi fortunam ab eo\n nostram despectam esse. quid quaeris? (fortasse miraberis) in maximis horum\n temporum doloribus hunc mihi scito esse. velim ut tibi amicus sit.\n hoc cum tibi opto, opto ut beatus sis; erit enim tam diu. \n \n ",
                "1":"\n \n consilium nostrum spero vacuum periculo fore. nam et\n dissimulavimus et, ut opinor, non acerrime adservabimur.\n navigatio modo sit qualem opto, cetera, quae quidem consilio provideri\n poterunt, cavebuntur. tu , dum adsumus, non modo quae scies audierisve sed\n etiam quae futura providebis scribas velim. \n \n ",
                "2":"\n \n Cato, qui Siciliam tenere nullo negotio potuit (et, si\n tenuisset, omnes boni ad eum se contulissent), Syracusis profectus est ante\n diem viii K. Mai. , ut ad me Curio scripsit. utinam, quod\n aiunt, Cotta\n Sardiniam teneat! est enim rumor. o, si id fuerit, turpem\n Catonem! \n \n ",
                "3":"\n \n ego ut minuerem suspicionem profectionis aut cogitationis meae, profectus sum\n in Pompeianum a. d. iii Idus ut ibi essem dum quae ad\n navigandum opus essent pararentur. cum ad villam venissem, ventum est ad me:\n centuriones trium cohortium, quae Pompeiis sunt, me velle\n postridie convenire —haec mecum Ninnius\n noster,— velle eos mihi se et oppidum tradere. \n at ego abii postridie a villa ante lucem, ut me omnino illi ne viderent.\n quid enim erat in tribus cohortibus? quid si plures? quo apparatu?\n cogitavi eadem illa Caeliana quae legi in epistula tua quam\n accepi simul et in Cumanum veni eodem die, et simul fieri poterat ut\n temptaremur. omnem igitur suspicionem sustuli. \n \n ",
                "4":"\n \n sed , dum redeo, Hortensius venerat et ad me\n Terentiam salutatum deverterat. sermone erat usus honorifico\n erga me. iam eum, ut puto, videbo; misit enim puerum se ad me venire.\n hoc quidem melius quam conlega noster Antonius, cuius inter\n lictores lectica mima portatur. \n \n ",
                "5":"\n \n tu quoniam quartana cares et novum morbum removisti sed etiam gravedinem,\n teque vegetum nobis in Graecia siste et litterarum aliquid interea. \n "
            },
            "21":{
                "0":"\n Pr. Idus\n Hortensius ad me venit scripta epistula. † vellem \n cetera eius†, quam in me incredibilem ἐκτένειαν ! qua quidem cogito uti. deinde Serapion\n cum epistula tua. quam prius quam aperuissem, dixi ei te ad me de eo\n scripsisse antea, ut feceras. deinde epistula †scripta†\n cumulatissime cetera. et hercule hominem probo; nam et doctum et probum\n existimo; quin etiam navi eius me et ipso convectore usurum puto. \n \n \n ",
                "1":"\n \n crebro refricat lippitudo non illa quidem perodiosa sed tamen quae impediat\n scriptionem meam. valetudinem tuam iam confirmatam esse et a vetere morbo et\n a novis temptationibus gaudeo. \n \n ",
                "2":"\n \n Ocellam vellem haberemus; videntur enim esse haec paulo faciliora futura . nunc quidem aequinoctium nos moratur quod valde\n perturbatum erat. † id si cras† erit, utinam idem maneat\n Hortensius! si quidem, ut adhuc erat, liberalius\n esse nihil potest. \n \n ",
                "3":"\n \n de diplomate admiraris quasi nescio cuius te flagiti insimularim.\n negas enim te reperire qui mihi id in mentem venerit. ego autem,\n quia scripseras te proficisci cogitare (etenim audieram nemini aliter licere), eo te\n habere censebam et quia pueris diploma sumpseras. habes causam opinionis\n meae. et tamen velim scire quid cogites in primisque si quid etiam nunc novi\n est. xvii K. Iun. \n \n "
            },
            "22":{
                "0":"\n \n Tullia mea peperit x iiii K. Iun. puerum ἑπταμηνιαῖον . quod \n εὐτόκησεν gaudeo; quod quidem est natum perimbecillum\n est. me mirificae tranquillitates adhuc tenuerunt atque maiori impedimento\n fuerunt quam custodiae quibus adservor. nam illa Hortensiana\n omnia †fuere infantia ita fiet† homo nequissimus a\n Salvio liberto depravatus est. itaque posthac non scribam ad\n te quid facturus sim sed quid fecerim; omnes enim Κωρυκαῖοι videntur subauscultare quae loquor. \n \n ",
                "1":"\n \n tu tamen si quid de Hispaniis sive quid aliud perge, quaeso,\n scribere nec meas litteras exspectaris, nisi cum quo opto pervenerimus aut si quid ex\n cursu. sed hoc quoque timide scribo; ita omnia tarda adhuc et spissa. ut male\n posuimus initia sic cetera sequuntur. \n \n ",
                "2":"\n \n Formias nunc sequimur; eodem nos fortasse Furiae persequentur.\n ex \n Balbi autem sermone quem tecum habuit, non probamus de Melita.\n dubitas igitur quin nos in hostium numero habeat? scripsi \n equidem Balbo te ad me et de benevolentia scripsisse\n et de suspicione. \n \n ",
                "3":"\n \n egi gratias; de altero ei me purga. ecquem tu hominem\n infeliciorem? non loquor plura, ne te quoque excruciem. ipse \n conficior venisse tempus cum iam nec fortiter nec prudenter quicquam facere possim. \n "
            }
        },
        "10":{
            "0":{
                "0":"\n \n accepi a te signatum libellum quem Anteros attulerat; ex quo\n nihil scire potui de nostris domesticis rebus. de quibus acerbissime\n adflictor quod qui eas dispensavit neque adest istic neque ubi terrarum sit scio.\n omnem autem spem habeo existimationis privatarumque rerum in tua erga me\n mihi perspectissima benevolentia. quam si his temporibus miseris et extremis\n praestiteris, haec pericula quae mihi communia sunt cum ceteris fortius feram; idque ut\n facias te obtestor atque obsecro. \n \n ",
                "1":"\n \n ego in cistophoro in Asia habeo ad sestertium bis et viciens.\n huius pecuniae permutatione fidem nostram facile tuebere; quam quidem ego\n nisi expeditam relinquere me putassem credens ei cui tu scis iam pridem minime credere\n me debere , commoratus essem paulisper nec domesticas res\n impeditas reliquissem. ob eamque causam serius ad te scribo quod sero\n intellexi quid timendum esset. te etiam atque etiam oro ut me totum tuendum\n suscipias, ut, si ii salvi erunt quibuscum sum, una cum iis possim incolumis esse\n salutemque meam benevolentiae tuae acceptam referre. \n \n "
            },
            "1":{
                "0":"\n \n litteras tuas accepi pr. Non. Febr. eoque ipso die ex testamento\n crevi hereditatem. ex multis meis miserrimis curis est una levata si, ut\n scribis, ista hereditas fidem et famam meam tueri potest; quam quidem intellego te etiam\n sine hereditate tuis opibus defensurum fuisse. \n \n ",
                "1":"\n \n de dote quod scribis, per omnis deos te obtestor ut totam rem suscipias et\n illam miseram mea culpa et neglegentia tueare meis opibus si quae sunt, tuis quibus tibi\n molestum non erit facultatibus. quoi quidem deesse omnia, quod scribis,\n obsecro te, noli pati. in quos enim sumptus abeunt fructus praediorum?\n iam illa HS L_X_ quae scribis nemo mihi umquam dixit\n ex dote esse detracta; numquam enim essem passus. sed haec minima est ex iis\n iniuriis quas accepi; de quibus ad te dolore et lacrimis scribere prohibeor.\n ex ea pecunia quae fuit in Asia partem dimidiam fere exegi.\n \n \n ",
                "2":"\n \n tutius videbatur fore ibi ubi est quam apud publicanos. quod me\n hortaris ut firmo sim animo, vellem posses aliquid adferre quam ob rem id facere possem.\n sed si ad ceteras miserias accessit etiam id quod mihi\n Chrysippus dixit parari (tu nihil significasti) de domo, quis me miserior\n uno iam fuit? oro , obsecro, ignosce. non possum plura scribere.\n quanto maerore urgear profecto vides. quod si mihi commune cum\n ceteris esset qui videntur in eadem causa esse, minor mea culpa videretur et eo\n tolerabilior esset. nunc nihil est quod consoletur, nisi quid tu efficis, si\n modo etiam nunc effici potest ut ne qua singulari adficiar calamitate et iniuria.\n \n \n ",
                "3":"\n \n tardius ad te remisi tabellarium quod potestas mittendi non fuit. a tuis et\n nummorum accepi HS L_X_X_ et vestimentorum quod opus fuit.\n quibus tibi videbitur velim des litteras meo nomine. nosti meos\n familiaris. \n si \n signum requirent aut manum, dices me propter custodias ea vitasse. \n "
            },
            "2":{
                "0":"\n \n quid hic agatur scire poteris ex eo qui litteras attulit. quem \n diutius tenui quia cotidie aliquid novi exspectabamus; neque nunc mittendi tamen ulla\n causa fuit praeter eam de qua tibi rescribi voluisti, quod ad Kal. Quint. pertinet quid\n vellem. utrumque grave est et tam gravi tempore periculum tantae pecuniae et dubio rerum\n exitu ista quam scribis abruptio. qua re ut alia sic hoc vel maxime tuae curae benevolentiaeque permitto et illius consilio et voluntati;\n cui miserae consuluissem melius, si tecum olim coram potius quam per litteras de salute\n nostra fortunisque deliberavissem. \n \n ",
                "1":"\n \n quod negas praecipuum mihi ullum in communibus \n incommodis impendere, etsi ista res non nihil habet\n consolationis, tamen etiam praecipua multa sunt quae tu profecto vides et gravissima\n esse et me facillime vitare potuisse. ea tamen erunt minora si, ut adhuc factum est, administratione diligentiaque tua levabuntur.\n \n \n ",
                "2":"\n \n pecunia apud Egnatium est. sit a me ut est.\n neque \n enim hoc quod agitur videtur diuturnum esse posse, ut scire iam possim quid maxime\n opus sit; etsi egeo rebus omnibus, quod is quoque in angustiis est quicum sumus; cui\n magnam dedimus pecuniam mutuam opinantes nobis constitutis rebus eam rem etiam honori\n fore. tu ut antea fecisti, velim si qui erunt ad quos aliquid scribendum a me\n existimes ipse conficias. tuis salutem dic. cura ut valeas.\n in primis id quod scribis omnibus rebus cura et provide ne quid ei desit de\n qua scis me miserrimum esse. Idibus\n Iuniis ex castris. \n "
            },
            "3":{
                "0":"\n \n quae me causae moverint, quam acerbae, quam graves, quam novae, coegerintque\n impetu magis quodam animi uti quam cogitatione, non possum ad te sine maximo dolore\n scribere. fuerunt quidem tantae ut id quod vides effecerint.\n itaque nec quid ad te scribam de meis rebus nec quid a te petam reperio;\n rem et summam negoti vides. \n equidem ex tuis\n litteris intellexi et iis quas communiter cum aliis scripsisti et iis quas tuo nomine,\n quod etiam mea sponte videbam, te subita re quasi debilitatum novas rationes tuendi mei\n quaerere. \n \n ",
                "1":"\n \n quod scribis placere ut propius accedam iterque per oppida noctu faciam, non\n sane video quem ad modum id fieri possit. neque enim ita apta habeo\n deversoria ut tota tempora diurna in iis possim consumere, neque ad id quod quaeris\n multum interest utrum me homines in oppido videant an in via. sed tamen hoc\n ipsum sicut alia considerabo quem ad modum commodissime fieri posse videatur. \n \n ",
                "2":"\n \n ego propter incredibilem et animi et corporis molestiam conficere pluris\n litteras non potui; iis tantum rescripsi a quibus acceperam. tu velim et\n Basilo et quibus praeterea videbitur, etiam Servilio\n conscribas, ut tibi videbitur, meo nomine. quod tanto intervallo nihil omnino\n ad vos scripsi, his litteris profecto intellegis rem mihi desse de qua scribam, non\n voluntatem. \n \n ",
                "3":"\n \n quod de Vatinio quaeris, neque illius neque cuiusquam mihi\n praeterea officium desset, si reperire possent qua in re me iuvarent.\n Quintus aversissimo a me animo Patris fuit. eodem \n Corcyra filius venit. inde profectos eos una cum ceteris\n arbitror. \n "
            },
            "4":{
                "0":"\n \n sollicitum esse te cum de tuis communibusque fortunis tum maxime de me ac de\n dolore meo sentio. qui quidem meus dolor non modo non minuitur cum socium\n sibi adiungit dolorem tuum sed etiam augetur. omnino pro tua prudentia sentis\n qua consolatione levari maxime possim. probas enim meum consilium negasque\n mihi quicquam tali tempore potius faciendum fuisse. addis etiam (quod etsi\n mihi levius est quam tuum iudicium, tamen non est leve) ceteris quoque, id est qui\n pondus habeant, factum nostrum probari. id si ita putarem, levius dolerem.\n \n \n ",
                "1":"\n \n \n crede \n inquis mihi. \n credo equidem sed scio quam cupias minui dolorem meum. me \n discessisse ab armis numquam paenituit. tanta erat in illis crudelitas, tanta\n cum barbaris gentibus coniunctio ut non nominatim sed generatim proscriptio esset\n informata, ut iam omnium iudicio constitutum esset omnium vestrum bona praedam esse\n illius victoriae. \n vestrum \n plane dico; numquam enim de te ipso nisi crudelissime cogitatum est.\n qua re voluntatis me meae numquam paenitebit, consili paenitet.\n in oppido aliquo mallem resedisse quoad accerserer; minus sermonis\n subissem, minus accepissem doloris, ipsum hoc me non angeret. Brundisi\n iacere in omnis partis est molestum. propius accedere, ut suades, quo modo\n sine lictoribus quos populus dedit possum? qui mihi incolumi adimi non possunt.\n quos ego †non† paulisper cum bacillis in turbam\n conieci ad oppidum accedens ne quis impetus militum fieret.\n † recipio tempore me domo te nunc†. \n \n ",
                "2":"\n \n ad \n Oppium\n et Balbum scripsi \n et quonam iis placeret modo\n propius accedere ut hac de re considerarent. credo fore auctores.\n sic enim recipiunt, Caesari non modo de conservanda sed etiam\n de augenda mea dignitate curae fore, meque hortantur ut magno animo sim, ut omnia summa\n sperem. ea spondent, confirmant. quae quidem mihi exploratiora\n essent, si remansissem. sed ingero praeterita; vide, quaeso, igitur ea quae\n restant et explora cum istis et, si putabis opus esse et si istis placebit, quo magis\n factum nostrum Caesar probet quasi de suorum sententia factum, adhibeantur\n Trebonius, Pansa, si qui alii, scribantque ad\n Caesarem me quicquid fecerim de sua sententia fecisse. \n \n ",
                "3":"\n \n Tulliae meae morbus et imbecillitas corporis me exanimat. quam \n tibi intellego magnae curae esse, quod est mihi gratissimum. \n \n ",
                "4":"\n \n de \n Pompei exitu mihi dubium numquam fuit. tanta enim desperatio\n rerum eius omnium regum et populorum animos occuparat ut quocumque venisset hoc putarem\n futurum. non possum eius casum non dolere; hominem enim integrum et castum et\n gravem cognovi. \n \n ",
                "5":"\n \n de \n Fannio consoler te? perniciosa loquebatur de mansione tua. L.\n vero Lentulus\n Hortensi domum sibi et Caesaris hortos et Baias\n desponderat. omnino haec eodem modo ex hac parte fiunt, nisi quod illud erat\n infinitum. omnes enim qui in Italia manserant hostium numero\n habebantur. sed velim haec aliquando solutiore animo. Quintum fratrem audio profectum in Asiam ut\n deprecaretur. de filio nihil audivi; sed quaere ex Diochare\n Caesaris liberto quem ego non vidi, qui istas Alexandrea\n litteras attulit. is dicitur vidisse Quintum euntem an iam in\n Asia. tuas litteras prout res postulat exspecto.\n quas velim cures quam primum ad me perferendas. iiii K.\n Decembr. \n \n "
            },
            "5":{
                "0":"\n \n gratae tuae mihi litterae sunt, quibus accurate perscripsisti omnia quae ad\n me pertinere arbitratus es. et factum igitur tu scribis istis placere et placere isdem istis lictoribus me uti, quod concessum\n Sestio sit; cui non puto suos esse concessos sed ab ipso datos.\n audio enim eum ea senatus consulta improbare quae post discessum tribunorum\n facta sunt. qua re poterit, si volet sibi constare, nostros lictores\n comprobare. \n \n ",
                "1":"\n \n quamquam quid ego de lictoribus qui paene ex Italia decedere sim\n iussus? nam ad me misit Antonius exemplum Caesaris\n ad se litterarum in quibus erat se audisse Catonem et L.\n Metellum in Italiam venisse Romae ut essent\n palam. id sibi non placere ne qui motus ex eo fierent; prohiberique omnis\n Italia nisi quorum ipse causam cognovisset; deque eo vehementius erat\n scriptum. itaque \n Antonius petebat a me per litteras ut sibi ignoscerem; facere se non posse\n quin iis litteris pareret. tum ad eum misi L. Lamiam qui\n demonstraret illum Dolabellae dixisse ut ad me scriberet ut in\n Italiam quam primum venirem; eius me litteris venisse. tum \n ille edixit ita ut me exciperet et Laelium nominatim. quod sane\n nollem; poterat enim sine nomine res ipsa excipi. \n \n ",
                "2":"\n o multas et gravis offensiones! quas quidem tu das\n operam ut lenias, nec tamen nihil proficis, quin hoc ipso minuis dolorem meum, quod ut\n minuas tam valde laboras; idque velim ne gravere quam saepissime facere.\n maxime autem adsequere quod vis, si me adduxeris ut existimem me bonorum\n iudicium non funditus perdidisse. quamquam quid tu in eo potes?\n nihil scilicet. sed si quid res dabit tibi facultatis, id me\n maxime consolari poterit; quod nunc quidem video non esse sed, si quid, ex eventis, ut\n hoc nunc accidit. dicebar debuisse cum Pompeio proficisci.\n exitus illius minuit eius offici praetermissi reprehensionem.\n sed ex omnibus nihil magis tamen desideratur quam \n quod in Africam non ierim. iudicio hoc sum usus non esse\n barbaris auxiliis fallacissimae gentis rem publicam defendendam, praesertim contra\n exercitum saepe victorem. non probant fortasse; multos enim viros bonos in\n Africam venisse audio et scio fuisse antea. valde hoc loco\n urgeor. hic quoque opus est casu, ut aliqui sint ex\n eis aut, si potest, omnes qui salutem anteponant. nam si perseverant et\n obtinent, quid nobis futurum sit vides. dices , \n quid illis,\n si victi erunt? \n honestior est plaga. haec me excruciant. \n \n \n ",
                "3":"\n \n Sulpici autem consilium non scripsisti cur meo non anteponeres.\n quod etsi non tam gloriosum est quam Catonis, tamen et\n periculo vacuum est et dolore. extremum est eorum qui in Achaia\n sunt. ii tamen ipsi se hoc melius habent quam nos quod et multi sunt uno in\n loco et, cum in \n Italiam venerint, domum statim venerint. haec tu perge, ut\n facis, mitigare et probare quam plurimis. \n \n ",
                "4":"\n \n quod te excusas, ego vero et tuas causas nosco et mea interesse puto te istic\n esse vel ut cum iis quibus oportebit agas quae erunt agenda de nobis, ut ea quae egisti.\n in primisque hoc velim animadvertas. multos esse arbitror qui ad\n Caesarem detulerint delaturive sint me aut paenitere consili mei aut non\n probare quae fiant. quorum etsi utrumque verum est, tamen ab illis dicitur\n animo a me alienato, non quo ita esse perspexerint. sed \n in eo est totum ut hoc Balbus sustineat et\n Oppius et eorum crebris litteris illius voluntas erga me confirmetur.\n et hoc plane ut fiat diligentiam adhibebis. \n \n ",
                "5":"\n \n alterum est cur te nolim discedere, quod scribis \n Tulliam\n te flagitare. o rem miseram! quid scribam aut quid velim? breve faciam,\n lacrimae enim se subito profuderunt. tibi permitto, tu consule; tantum vide\n ne hoc tempore isti obesse aliquid possit. ignosce , obsecro te.\n non possum prae fletu et dolore diutius in hoc loco commorari.\n tantum dicam, nihil mihi gratius esse quam quod eam diligis. \n \n ",
                "6":"\n \n quod litteras quibus putas opus esse curas dandas facis commode.\n Quintum filium vidi qui Sami vidisset, patrem\n Sicyone: quorum deprecatio est facilis. utinam illi qui prius illum\n viderint me apud eum velint adiutum tantum quantum ego illos vellem si quid possem!\n \n \n ",
                "7":"\n \n quod rogas ut in bonam partem accipiam si qua sint in tuis litteris quae me\n mordeant, ego vero in optimam teque rogo ut aperte, quem ad modum facis, scribas ad me\n omnia idque facias quam saepissime. vale . x iiii K. Ian. \n \n "
            },
            "6":{
                "0":"\n \n quantis curis conficiar etsi profecto vides, tamen cognosces ex\n Lepta et Trebatio. maximas poenas pendo\n temeritatis meae quam tu prudentiam mihi videri vis; neque te deterreo quo minus id\n disputes scribasque ad me quam saepissime. non nihil enim me levant tuae\n litterae hoc tempore. per eos qui nostra causa volunt valentque apud illum\n diligentissime contendas opus est, per Balbum et Oppium\n maxime, ut de me scribant quam diligentissime. oppugnamur enim, ut audio, et\n a praesentibus quibusdam et per litteras. iis ita est occurrendum ut rei\n magnitudo postulat. \n \n ",
                "1":"\n \n Fufius est illic, mihi inimicissimus. Quintus misit filium non\n solum sui deprecatorem sed etiam accusatorem mei. dictitat se a me apud\n Caesarem oppugnari, quod refellit Caesar ipse omnesque eius\n amici. neque vero desistit, ubicumque est, omnia in me maledicta conferre.\n nihil mihi umquam tam incredibile accidit, nihil in his malis tam acerbum.\n qui ex ipso audissent cum Sicyone palam multis audientibus\n loqueretur nefaria quaedam, ad me pertulerunt. nosti genus, etiam expertus es\n fortasse. in me id est omne conversum. sed augeo commemorando\n dolorem et facio etiam tibi. qua re ad illud redeo. cura \n ut huius rei causa dedita opera mittat aliquem Balbus. ad \n quos videbitur velim cures litteras meo nomine. vale . xiii Kal.\n Ian. \n \n "
            },
            "7":{
                "0":"\n \n ego vero et incaute, ut scribis, et celerius quam oportuit feci nec in ulla\n sum spe quippe qui exceptionibus edictorum retinear. quae si non essent\n sedulitate effectae et †benivolentie va†, liceret mihi abire in\n solitudines aliquas. nunc ne id quidem licet. quid autem me iuvat\n quod ante initum tribunatum veni, si ipsum quod veni nihil iuvat? iam quid\n sperem ab eo qui mihi amicus numquam fuit, cum iam lege etiam sim confectus et\n oppressus? cotidie iam Balbi ad me litterae languidiores\n multaeque multorum ad illum fortasse contra me. meo vitio pereo; nihil mihi\n mali casus attulit, omnia culpa contracta sunt. ego enim cum genus belli\n viderem, imparata et infirma omnia contra paratissimos, statueram quid facerem\n ceperamque consilium non tam forte quam mihi praeter ceteros concedendum. \n \n ",
                "1":"\n \n cessi meis vel potius parui. ex quibus unus qua mente fuerit, is\n quem tu mihi commendas, cognosces ex ipsius litteris quae ad te et ad alios misit.\n quas ego numquam aperuissem, nisi res acta sic esset. delatus \n est ad me fasciculus. solvi , si quid ad me esset litterarum. nihil \n erat, epistula Vatinio et Ligurio altera. iussi ad\n eos deferri. illi ad me statim ardentes dolore venerunt scelus hominis\n clamantes; epistulas mihi legerunt plenas omnium in me probrorum. hic \n Ligurius furere, se enim scire summo illum in odio fuisse\n Caesari. illum tamen non modo favisse sed etiam tantam illi\n pecuniam dedisse honoris mei causa. hoc ego dolore accepto volui scire quid\n scripsisset ad ceteros; ipsi enim illi putavi perniciosum fore, si eius hoc tantum\n scelus percrebruisset. cognovi eiusdem generis. ad te misi.\n quas si putabis illi ipsi utile esse reddi, reddes. nil me\n laedet. nam quod resignatae sunt, habet, opinor, eius signum\n Pomponia. hac ille acerbitate initio navigationis cum usus\n esset, tanto me dolore adfecit ut postea iacuerim, neque nunc tam pro se quam contra me\n laborare dicitur. \n \n ",
                "2":"\n \n ita omnibus rebus urgeor; quas sustinere vix possum vel plane nullo modo\n possum. quibus in miseriis una est pro omnibus quod istam miseram patrimonio,\n fortuna omni spoliatam relinquam. qua re te, ut \n polliceris, videre plane velim. alium enim cui illam commendem habeo neminem,\n quoniam matri quoque eadem intellexi esse parata quae mihi. sed si me non\n offendes, satis tamen habeto commendatam patruumque in ea quantum poteris mitigato.\n \n haec ad te die natali meo scripsi.\n quo utinam susceptus non essem aut ne quid ex eadem matre postea natum\n esset! plura scribere fletu prohibeor. \n "
            },
            "8":{
                "0":"\n \n ad meas incredibilis aegritudines aliquid novi accedit ex iis quae de Q. Q.\n ad me adferuntur. P. Terentius meus necessarius operas in\n portu et scriptura Asiae pro magistro dedit. is \n Quintum filium Ephesi vidit vi Idus Decembr. \n eumque studiose propter amicitiam nostram invitavit; cumque ex eo de me percontaretur,\n eum sibi ita dixisse narrabat, se mihi esse inimicissimum, volumenque sibi ostendisse\n orationis quam apud Caesarem contra me esset habiturus. multa a\n se dicta contra eius amentiam. multa postea Patris simili\n scelere secum Quintum patrem locutum; cuius furorem ex iis epistulis quas\n ad te misi perspicere potuisti. haec tibi dolori esse certo scio; me quidem\n excruciant et eo magis quod mihi cum illis ne querendi quidem locum futurum puto.\n \n \n ",
                "1":"\n \n de \n Africanis rebus longe alia nobis ac tu scripseras nuntiantur.\n nihil enim firmius esse dicunt, nihil paratius. accedit \n Hispania et alienata Italia, legionum nec vis eadem nec\n voluntas, urbanae res perditae. quid est ubi acquiescam, nisi quam diu tuas\n litteras lego? quae essent profecto crebriores, si quid haberes quo putares\n meam molestiam minui posse. sed tamen te rogo ut ne intermittas scribere ad\n me quicquid erit eosque qui mihi tam crudeliter inimici sunt, si odisse non potes,\n accuses tamen, non ut aliquid proficias sed ut tibi me carum esse sentiant.\n plura ad te scribam, si mihi ad eas litteras quas proxime ad te dedi\n rescripseris. vale . xii K. Febr. \n \n "
            },
            "9":{
                "0":"\n \n confectus iam cruciatu maximorum dolorum ne si sit quidem quod ad te debeam\n scribere facile id exsequi possim, hoc minus, quod res nulla est quae scribenda\n sit cum praesertim ne spes quidem ulla ostendatur fore melius. ita iam ne\n tuas quidem litteras exspecto, quamquam semper aliud adferunt quod velim. qua \n re tu quidem scribito, cum erit quoi des. ego tuis proximis, quas tamen iam\n pridem accepi, nihil habeo quod rescribam; longo enim intervallo video immutata esse\n omnia; illa esse firma quae debeant, nos stultitiae nostrae gravissimas poenas pendere.\n \n \n ",
                "1":"\n \n P. Sallustio curanda sunt HS. x_x_x_ quae\n accepi a Cn. Sallustio. velim videas ut sine mora\n curentur. de ea re scripsi ad Terentiam. atque hoc\n ipsum iam prope consumptum est. qua re id quoque velim cum illa videas, ut\n sit qui utamur. hic fortasse potero sumere, si sciam istic paratum fore; sed,\n prius quam id scirem, nihil sum ausus sumere. qui sit omnium rerum status\n noster vides. nihil est mali quod non et sustineam et exspectem.\n quarum rerum eo gravior est dolor quo culpa maior. ille in\n Achaia non cessat de nobis detrahere. nihil videlicet tuae\n litterae profecerunt. vale . viii Idus Mart. \n \n "
            },
            "10":{
                "0":"\n \n Cephalio mihi a te litteras reddidit a. d. VIII Id. Mart. \n vespere. eo autem die mane tabellarios miseram; quibus ad te dederam\n litteras. tuis tamen lectis litteris putavi iam aliquid rescribendum esse ea\n re maxime quod ostendis te pendere animi quamnam rationem sim Caesari\n adlaturus profectionis meae tum cum ex Italia discesserim. nihil \n opus est mihi nova ratione. saepe enim ad eum scripsi multisque mandavi\n me non potuisse, quom cupissem, sermones hominum sustinere, multaque in eam sententiam.\n nihil enim erat quod minus eum vellem existimare quam me tanta de re non\n meo consilio usum esse. posteaque quom mihi litterae a Balbo\n Cornelio minore missae essent illum existimare Quintum fratrem\n lituum meae profectionis fuisse (ita enim scripsit), qui nondum\n cognossem quae de me Quintus scripsisset ad multos, etsi multa praesens in\n praesentem acerbe dixerat et fecerat, tamen nihilo minus his verbis ad\n Caesarem scripsi: \n \n ",
                "1":"\n \n \n de \n Quinto fratre meo non minus laboro quam de me ipso, sed eum tibi\n commendare hoc meo tempore non audeo. illud dumtaxat tamen audebo petere\n abs te quod potero, ne quid existimes ab illo factum esse quo minus mea in te officia\n constarent minusve te diligerem potiusque semper illum auctorem nostrae coniunctionis\n fuisse meique itineris comitem, non ducem. qua re ceteris in rebus tantum\n ei tribues quantum humanitas tua amicitiaque vestra postulat. ego ei ne\n quid apud te obsim, id te vehementer etiam atque etiam rogo. \n \n \n ",
                "2":"\n \n qua re si quis congressus fuerit mihi cum Caesare, etsi non\n dubito quin is lenis in illum futurus sit idque iam declaraverit, ego tamen is ero qui\n semper fui. sed , ut video, multo magis est nobis laborandum de\n Africa; quam quidem tu scribis confirmari cotidie magis ad condicionis\n spem quam victoriae. quod utinam ita esset! sed longe aliter esse\n intellego teque ipsum ita existimare arbitror, aliter autem scribere non fallendi sed\n confirmandi mei causa, praesertim cum adiungatur ad Africam etiam\n Hispania. \n \n ",
                "3":"\n \n quod me admones ut scribam ad Antonium et ad ceteros, si\n quid videbitur tibi opus esse, velim facias id quod saepe fecisti. nihil enim\n mihi venit in mentem quod scribendum putem. quod me audis erectiorem esse\n animo, quid putas cum videas accessisse ad superiores aegritudines praeclaras generi\n actiones? tu tamen velim ne intermittas, quod eius facere poteris, scribere\n ad me, etiam si rem de qua scribas non habebis. semper enim adferunt aliquid\n mihi tuae litterae. Galeonis hereditatem crevi.\n puto enim cretionem simplicem fuisse, quoniam ad me nulla missa est.\n viii Idus Martias. \n \n "
            },
            "11":{
                "0":"\n a Murenae liberto nihil adhuc acceperam litterarum. P.\n Siser reddiderat eas quibus rescribo. de \n Servi patris litteris quod scribis, item Quintum in\n Syriam venisse quod ais esse qui nuntient, ne id quidem verum est.\n quod certiorem te vis fieri quo quisque in me animo sit aut fuerit eorum\n qui huc venerunt, neminem alieno intellexi. sed quantum id mea intersit\n existimare te posse certo scio. mihi cum omnia sint intolerabilia ad dolorem,\n tum maxime quod in eam causam venisse me video ut sola utilia mihi esse videantur quae\n semper nolui. P. Lentulum patrem\n Rhodi esse aiunt, Alexandreae filium, Rhodoque\n Alexandream\n C. Cassium profectum esse constat. \n \n ",
                "1":"\n \n Quintus mihi per litteras satis facit multo asperioribus verbis quam cum\n gravissime accusabat. ait enim se ex litteris tuis intellegere tibi non\n placere quod ad multos de me asperius scripserit, itaque se paenitere quod animum tuum\n offenderit; sed se iure fecisse. deinde perscribit spurcissime quas ob\n causas fecerit. sed neque hoc tempore nec antea patefecisset odium suum in\n me, nisi omnibus rebus me esse oppressum videret. atque utinam vel nocturnis,\n quem ad modum tu scripseras, itineribus propius te accessissem! nunc nec ubi\n nec quando te sim visurus possum suspicari. \n \n ",
                "2":"\n \n de coheredibus Fufidianis nihil fuit quod ad me scriberes; nam\n et aequum postulant et quicquid egisses recte esse actum putarem. \n \n ",
                "3":"\n \n de fundo Frusinati redimendo iam pridem intellexisti voluntatem meam.\n etsi tum meliore loco res erant nostrae neque tam mihi desperatum iri\n videbatur, tamen in eadem sum voluntate. id quem ad modum fiat tu videbis.\n et velim, quod poteris, consideres ut sit unde nobis suppeditentur sumptus\n necessarii. si quas habuimus facultates, eas Pompeio tum cum id\n videbamur sapienter facere detulimus. itaque tum et a tuo vilico sumpsimus et\n aliunde mutuati sumus cum Quintus queritur per litteras sibi nos nihil\n dedisse, qui neque ab illo rogati sumus neque ipsi eam pecuniam aspeximus.\n sed velim videas quid sit quod confici possit quidque mihi de omnibus des\n consili; et causam nosti. \n \n ",
                "4":"\n \n plura ne scribam dolore impedior. si quid erit quod ad quos\n scribendum meo nomine putes, velim ut soles facias, quotiensque habebis quoi des ad me\n litteras nolim praetermittas. vale . \n "
            },
            "12":{
                "0":"\n \n non me offendit veritas litterarum tuarum quod me cum communibus tum\n praecipuis malis oppressum ne incipis quidem, ut solebas, consolari faterisque id\n fieri iam non posse. nec enim ea sunt quae erant antea cum, ut nihil aliud,\n comites me et socios habere putabam. omnes enim Achaici\n deprecatores itemque in Asia quibus non erat ignotum, etiam quibus erat, in\n Africam dicuntur navigaturi. ita praeter Laelium\n neminem habeo culpae socium; qui tamen hoc meliore in causa est quod iam est receptus.\n \n \n ",
                "1":"\n \n de me autem non dubito quin ad Balbum et ad Oppium\n scripserit; a quibus, si quid esset laetius, certior factus essem, tecum etiam essent\n locuti. quibuscum tu de hoc ipso conloquare velim et ad me quid tibi\n responderint scribas, non quod ab isto salus data quicquam habitura sit firmitudinis,\n sed tamen aliquid consuli et prospici poterit. etsi omnium conspectum horreo,\n praesertim hoc genero, tamen in tantis malis quid aliud velim non reperio. \n \n ",
                "2":"\n \n Quintus pergit, ut ad me et Pansa scripsit et\n Hirtius, isque item Africam petere cum ceteris dicitur.\n ad \n Minucium\n Tarentum scribam et tuas litteras mittam; ad te scribam num quid egerim. HS\n x_x_x_ potuisse mirarer, nisi multa de Fufidianis\n praediis. † et advideo tamen exspecto†; quem videre, si ullo modo\n potest (poscit enim res), pervelim. iam extremum concluditur; †ibi\n facile est, quod quale sit hic gravius existimare†. vale . \n "
            },
            "13":{
                "0":"\n \n quoniam iustas causas adfers quor te hoc tempore videre non possim, quaeso,\n cogita quid sit mihi faciendum. ille \n enim ita videtur Alexandream tenere ut eum scribere etiam pudeat de\n illis rebus, hi autem ex Africa iam adfuturi videntur,\n Achaici, item ex Asia redituri ad eos aut libero aliquo loco\n commoraturi. quid mihi igitur putas agendum? video difficile esse\n consilium. sum enim solus aut cum altero cui neque ad illos reditus sit neque\n ab his ipsis quicquam ad spem ostendatur. sed tamen scire velim quid censeas;\n idque erat cum aliis cur te, si fieri posset, cuperem videre. \n \n ",
                "1":"\n \n Minucium\n X_I_I_ sola curasse scripsi ad te antea. quod superest\n velim videas ut curetur. Quintus non modo non cum magna prece ad me sed\n acerbissime scripsit, filius vero mirifico odio. nihil fingi potest mali quo\n non urgear. omnia tamen sunt faciliora quam peccati dolor qui et maximus est\n et aeternus. cuius peccati si socios essem habiturus ego quos putavi, tamen\n esset ea consolatio tenuis. sed habet aliorum omnium ratio exitum, mea\n nullum. alii capti, alii interclusi non veniunt in dubium de voluntate, eo\n minus scilicet cum se expedierint et una esse coeperint. ii autem ipsi qui\n sua voluntate ad Fufium venerunt nihil possunt nisi timidi existimari.\n multi autem sunt qui, quocumque modo ad illos se recipere volent,\n recipientur. quo minus debes mirari non posse me tanto dolori resistere.\n solius enim meum peccatum corrigi non potest et fortasse\n Laeli. sed quid me id levat? nam C. quidem\n Cassium aiunt consilium Alexandream eundi mutavisse.\n \n \n ",
                "2":"\n \n haec ad te scribo, non ut †quem tuam demere†\n sollicitudinem sed ut cognoscam ecquid tu ad ea adferas quae me conficiunt; ad quae\n gener accedit et cetera quae fletu reprimor ne scribam. quin etiam\n Aesopi filius me excruciat. prorsus nihil abest quin sim\n miserrimus. sed ad primum revertor quid putes faciendum, occultene aliquo\n propius veniendum an mare transeundum. nam hic maneri diutius non potest\n \n \n ",
                "3":"\n \n \n de \n \n Fufidianis qua re nihil potuit confici? genus enim condicionis\n eius modi fuit in quo non solet esse controversia, cum ea pars quae videtur esse minor\n licitatione expleri posset. hoc ego non sine causa quaero.\n suspicor enim coheredes dubiam nostram causam putare et eo rem in integro\n esse malle. vale . Pr. Idus\n Maias. \n "
            },
            "14":{
                "0":"\n \n non meo vitio fit hoc quidem tempore (ante enim est peccatum) ut me ista\n epistula nihil consoletur. nam et exigue scripta est et suspiciones magnas\n habet non esse ab illo; quas animadvertisse te existimo. de obviam itione ita\n faciam ut suades. neque enim ulla de adventu eius opinio est neque si qui ex\n Asia veniunt quicquam auditum esse dicunt de pace; cuius ego spe in hanc\n fraudem incidi. nihil video quod sperandum putem, nunc praesertim cum ea\n plaga in Asia sit accepta, in Illyrico, in\n Cassiano negotio, in ipsa Alexandrea, in urbe, in \n Italia. ego vero etiam si rediturus ille est qui adhuc bellum\n gerere dicitur tamen ante reditum eius negotium confectum iri puto. \n ",
                "1":"\n \n quod autem scribis quandam laetitiam\n bonorum esse commotam ut sit auditum de litteris, tu quidem nihil praetermittis in quo\n putes aliquid solaci esse, sed ego non adducor quemquam bonum ullam salutem putare mihi\n tanti fuisse ut eam peterem ab illo, et eo minus quod huius consili iam ne socium\n quidem habeo quemquam. qui in Asia sunt rerum exitum exspectant,\n Achaici etiam Fufio spem deprecationis adferunt.\n Horum et timor idem fuit primo qui meus et constitutum; mora\n Alexandrina causam illorum correxit, meam evertit. \n \n ",
                "2":"\n \n quam ob rem idem a te nunc peto quod superioribus litteris, ut, si quid in\n perditis rebus dispiceres quod mihi putares faciendum, me moneres. si \n recipior ab his, quod vides non fieri, tamen quoad bellum erit quid agam aut ubi sim non\n reperio; sin iactor, eo minus. itaque tuas litteras exspecto easque ut ad me\n sine dubitatione scribas rogo. \n \n ",
                "3":"\n \n quod suades ut ad Quintum scribam de his litteris, facerem, si\n me quicquam istae litterae delectarent. etsi quidam scripsit ad me his\n verbis, \n ego ut in his malis Patris sum non invitus; essem\n libentius, si frater tuus ea de te loqueretur quae ego audire vellem. \n quod ais illum ad te scribere me sibi nullas litteras remittere, semel ab\n ipso accepi. ad eas Cephalioni dedi qui multos mensis\n tempestatibus retentus est. Quintum filium ad me acerbissime scripsisse iam\n ante ad te scripsi. \n ",
                "4":"\n \n extremum est quod te\n orem, si putas rectum esse et a te suscipi posse, cum Camillo communices ut\n Terentiam moneatis de testamento. tempora monent ut videat ut\n satis faciat quibus debeat. auditum ex Philotimo est eam\n scelerate quaedam facere. credibile vix est, sed certe, si quid est quod\n fieri possit, providendum est. de omnibus rebus velim ad me scribas et maxime\n quid sentias de ea in qua tuo consilio egeo etiam si nihil excogitas. id enim\n mihi erit pro desperato. iii Non. Iun. \n \n \n "
            },
            "15":{
                "0":"\n \n properantibus tabellariis alienis hanc epistulam dedi. eo brevior\n est et quod eram missurus nostros. Tullia mea venit ad me pr. Idus\n Iunias deque tua erga se observantia benevolentiaque mihi plurima exposuit\n litterasque reddidit trinas. ego autem ex ipsius virtute, humanitate, pietate\n non modo eam voluptatem non cepi quam capere ex singulari filia debui sed etiam\n incredibili sum dolore adfectus tale ingenium in tam misera fortuna versari idque\n accidere nullo ipsius delicto summa culpa mea. itaque a te neque\n consolationem iam qua cupere te uti video nec consilium quod capi nullum potest exspecto\n teque omnia cum superioribus saepe litteris tum proximis temptasse intellego. \n "
            },
            "16":{
                "0":"\n \n \n ego cum Sallustio\n Ciceronem ad Caesarem mittere cogitabam; Tulliam\n autem non videbam esse causam cur diutius mecum tanto in communi maerore retinerem.\n itaque matri eam, cum primum per ipsam liceret, eram remissurus.\n Paeto, †que ad modum consolandis scripsisti†,\n putato ea me scripsisse quae tu ipse intellegis responderi potuisse. \n \n ",
                "1":"\n \n quod \n Oppium tecum scribis locutum, non abhorret a mea suspicione eius oratio.\n sed non dubito quin istis persuaderi nullo modo possit ea quae\n faciant mihi probari posse, quoquo modo loquar. ego tamen utar moderatione\n qua potero; quamquam quid mea intersit ut eorum odium subeam non intellego. \n \n ",
                "2":"\n \n te iusta causa impediri quo minus ad nos venias video, idque mihi valde\n molestum est. illum ab Alexandrea discessisse nemo nuntiat\n constatque ne profectum quidem illim quemquam post Idus\n Martias nec post Idus Decembr. ab illo datas ullas litteras.\n ex quo intellegis illud de litteris a. d. v Idus Febr. datis,\n quod inane esset etiam si verum esset, non verum esse. L. Terentium\n discessisse ex Africa scimus Paestumque venisse.\n quid is adferat aut quo modo exierit aut quid in Africa fiat\n scire velim. dicitur enim per Nasidium emissus esse.\n id quale sit velim, si inveneris, ad me scribas. de HS X_ , ut scribis, faciam. vale . xvii Kal.\n Quintilis. \n \n "
            },
            "17":{
                "0":"\n \n de illius Alexandrea discessu nihil adhuc rumoris, contraque\n opinio valde esse impeditum. itaque nec mitto, ut constitueram,\n Ciceronem et te rogo ut me hinc expedias. quodvis enim\n supplicium levius est hac permansione. hac de re et ad Antonium\n scripsi et ad Balbum et ad Oppium. sive enim bellum\n in Italia futurum est sive classibus utetur, hic esse me minime convenit;\n quorum fortasse utrumque erit, alterum certe. \n \n ",
                "1":"\n \n intellexi omnino ex Oppi sermone quem tu mihi scripsisti quae\n istorum ira esset, sed ut eam flectas te rogo. nihil omnino iam exspecto nisi\n miserum, sed hoc perditius in quo nunc sum fieri nihil potest. qua re\n et cum Antonio loquare velim et cum istis et rem, ut \n poteris, expedias et mihi quam primum de omnibus rebus rescribas. vale .\n xii Kal. Quintil. \n \n "
            },
            "18":{
                "0":"\n \n cum tuis dare possem litteras non praetermisi, etsi quod scriberem non\n habebam. tu ad nos et rarius scribis quam solebas et brevius, credo quia\n nihil habes quod me putes libenter legere aut audire posse. verum tamen velim\n si quid erit, qualecumque erit, scribas. est autem\n unum quod mihi sit optandum si quid agi de pace possit; quod nulla equidem habeo in spe;\n sed quia tu leviter interdum significas, cogis me sperare quod optandum vix est.\n \n \n ",
                "1":"\n \n Philotimus dicitur Id. Sext. \n nihil habeo de illo amplius. tu velim ad ea mihi rescribas quae ad\n te antea scripsi. mihi tantum temporis satis est dum ut in pessimis rebus\n aliquid caveam qui nihil umquam cavi. vale . xi Kal. Sextil. \n "
            },
            "19":{
                "0":"\n \n xvii K. Septembris venerat die xxviii Seleucea\n Pieria\n C. Treboni\n libertus qui se Antiocheae diceret apud\n Caesarem vidisse Quintum filium cum Hirtio; eos\n de Quinto quae voluissent impetrasse nullo quidem negotio. quod \n ego magis gauderem si ista nobis impetrata quicquam ad spem explorati haberent.\n sed et alia timenda sunt ab aliis \n Quintis\n que, et ab hoc ipso quae dantur, ut a domino, rursus in eiusdem sunt potestate.\n etiam \n Sallustio ignovit. \n \n ",
                "1":"\n \n omnino dicitur nemini negare; quod ipsum est suspectum, notionem eius\n differri. M. Gallius\n Q. f. mancipia Sallustio reddidit. is venit\n ut legiones in Siciliam traduceret. eo protinus iturum\n Caesarem\n Patris. quod si faciet ego, quod ante mallem, aliquo propius\n accedam. tuas litteras ad eas quibus a te proxime consilium petivi vehementer\n exspecto. vale . xvi Kal. Septembris. \n \n "
            },
            "20":{
                "0":"\n \n accepi \n vi Kal. Sept. litteras a te datas xii Kal. doloremque quem ex\n Quinti scelere iam pridem acceptum iam abieceram, lecta eius epistula\n gravissimum cepi. tu etsi non potuisti ullo modo facere ut mihi illam\n epistulam non mitteres, tamen mallem non esse missam. \n ad ea autem quae scribis de testamento, videbis quid et quo modo.\n de nummis et illa sic scripsit ut ego ad te antea, et nos, si quid opus\n erit, utemur ex eo de quo scribis. \n \n ",
                "1":"\n \n ille ad Kal. Sept. Athenis non videtur fore. multa \n eum in Asia dicuntur morari, maxime Pharnaces.\n legio xii, ad quam primam Sulla venit, lapidibus egisse\n hominem dicitur. nullam putant se commoturam. illum arbitrabantur\n protinus Patris in Siciliam. sed si hoc ita est,\n huc veniat necesse est. ac mallem †illum†; aliquo enim\n modo hinc evasissem. nunc metuo ne sit exspectandum et cum reliquis etiam\n loci gravitas huic miserrimae perferenda. \n \n \n ",
                "2":"\n \n quod me mones ut ea quae agam ad tempus accommodem,\n facerem, si res pateretur et si ullo modo fieri posset. sed in tantis nostris\n peccatis tantisque nostrorum iniuriis nihil est quod aut facere dignum nobis aut\n simulare possim. Sullana confers; in quibus omnia genere ipso\n praeclarissima fuerunt, moderatione paulo minus temperata. haec autem eius\n modi sunt ut obliviscar mei multoque malim quod omnibus sit\n melius quam quorum utilitatem meam iunxi. tu ad me\n tamen velim quam saepissime scribas eoque magis quod praeterea nemo scribit ac, si\n omnes, tuas tamen maxime exspectarem. quod scribis illum per me\n Quinto fore placatiorem, scripsi ad te antea eum statim\n Quinto filio omnia tribuisse, nostri nullam mentionem. vale .\n \n "
            },
            "21":{
                "0":"\n \n diligenter mihi fasciculum reddidit Balbi tabellarius.\n accepi enim a te litteras quibus videris vereri ut epistulas illas\n acceperim. quas quidem vellem mihi numquam redditas; auxerunt enim mihi\n dolorem nec , si in aliquem incidissent, quicquam novi\n attulissent. quid enim tam pervulgatum quam illius in me odium et genus hoc\n litterarum? quod ne Caesar quidem ad istos videtur misisse, quasi qui\n illius improbitate offenderetur, sed, credo, uti notiora nostra mala essent.\n nam quod te vereri scribis ne illi obsint eique rei me\n vis mederi, ne rogari quidem se passus est de illo. quod quidem\n mihi molestum non est; illud molestius, istas impetrationes nostras nihil valere.\n \n \n ",
                "1":"\n \n Sulla, ut opinor, cras erit hic cum Messalla.\n currunt ad illum pulsi a militibus qui se negant usquam, nisi acceperint.\n ergo ille huc veniet, quod non putabant, tarde quidem. itinera \n enim ita facit ut multos dies in †oppidum† ponat.\n Pharnaces autem, quoquo modo aget, adferet moram. quid mihi\n igitur censes? iam enim corpore vix sustineo gravitatem huius caeli quae mihi\n languorem adfert in dolore. an his illuc euntibus mandem ut me excusent, ipse\n accedam propius? quaeso , attende et me, quod adhuc saepe rogatus non fecisti,\n consilio iuva. scio rem difficilem esse, sed ut in \n malis etiam illud mea magni interest te ut videam. profecto aliquid\n profecero, si id acciderit. de testamento, ut scribis, animadvertes. \n "
            },
            "22":{
                "0":"\n \n quod ad te scripseram ut cum Camillo communicares, de eo\n Camillus mihi scripsit te secum locutum.\n tuas litteras exspectabam; nisi illud quidem mutari, si aliter est et\n oportet, non video posse. sed cum ab illo accepissem litteras, desideravi\n tuas (etsi putabam te certiorem factum non esse), modo valeres; scripseras enim te\n quodam valetudinis genere temptari. \n \n ",
                "1":"\n \n Agusius quidam Rhodo venerat viii Idus Quint. \n is nuntiabat Quintum filium ad Caesarem profectum\n iiii Kal. Iun. , Philotimum\n Rhodum pridie eum diem venisse, habere ad me litteras. ipsum \n Agusium audies. sed tardius iter faciebat. eo feci ut\n eo celeriter eunti darem. quid sit in iis litteris nescio, sed mihi\n valde Quintus frater gratulatur. equidem in meo tanto peccato\n nihil ne cogitatione quidem adsequi possum quod mihi tolerabile possit esse. \n \n ",
                "2":"\n \n te oro ut de hac misera cogites et illud de quo ad te proxime scripsi, ut\n aliquid conficiatur ad inopiam propulsandam, et etiam de ipso testamento.\n illud quoque vellem antea sed omnia timuimus. Melius quidem in\n pessimis nihil fuit discidio. aliquid fecissemus ut viri vel tabularum\n novarum nomine vel nocturnarum expugnationum vel Metellae vel omnium\n malorum; nec res perisset et videremur aliquid doloris virilis habuisse.\n memini omnino tuas litteras sed et tempus illud; etsi quidvis praestitit.\n nunc quidem ipse videtur denuntiare; audimus enim de statua\n Clodi. generumne nostrum potissimum vel hoc vel tabulas novas?\n placet mihi igitur et item tibi nuntium remitti. petet fortasse\n tertiam pensionem. considera igitur tumne cum ab ipso nascetur an prius.\n ego si ullo modo potuero, vel nocturnis itineribus experiar ut te videam.\n tu et haec et si quid erit quod intersit mea scire scribas velim.\n vale . \n "
            },
            "23":{
                "0":"\n \n quae dudum ad me et quae etiam †ad me visat†\n Tulliam de me scripsisti, ea sentio esse vera. eo sum\n miserior, etsi nihil videbatur addi posse, quod mihi non modo irasci gravissima\n iniuria accepta sed ne dolere quidem impune licet. qua re istuc feramus.\n quod cum tulerimus, tamen eadem erunt perpetienda quae tu ne accidant ut\n caveamus mones. ea enim est a nobis contracta culpa ut \n omni statu omnique populo exitum habitura videatur. \n \n ",
                "1":"\n \n sed ad meam manum redeo, erunt enim haec occultius agenda. vide ,\n quaeso, etiam nunc de testamento, quod tum factum cum illa\n †querere† coeperat. non , credo, te commovit; neque enim\n rogavit ne me quidem. sed quasi ita sit, quoniam in sermonem iam venisti,\n poteris eam monere ut aliquoi committat cuius extra periculum huius belli fortuna sit.\n equidem tibi potissimum velim, si idem illa vellet. quam quidem\n celo miseram me hoc timere. de illo altero scio equidem venire nunc nil posse\n sed seponi et occultari possunt ut extra ruinam sint eam quae impendet. \n \n ",
                "2":"\n \n nam quod scribis nobis nostra et tua et Terentiae fore parata,\n tua credo, nostra quae poterunt esse? de \n Terentia autem (mitto cetera quae sunt innumerabilia) quid ad hoc addi\n potest? scripseras ut HS X_I_I_ permutarem; tantum esse\n reliquum de argento. misit illa CCIↃↃ mihi\n et adscripsit tantum esse reliquum. cum hoc tam parvum de parvo detraxerit,\n perspicis quid in maxima re fecerit. \n \n ",
                "3":"\n \n Philotimus non modo nullus venit sed ne per litteras quidem aut per nuntium\n certiorem facit me quid egerit. Epheso qui veniunt ibi se eum de suis\n controversiis in ius adeuntem vidisse nuntiant; quae quidem (ita enim veri simile est)\n in adventum Caesaris fortasse reiciuntur. ita aut nihil puto eum\n habere quod putet ad me celerius perferendum aut adeo me in \n malis esse despectum ut, etiam si quid habet, id nisi omnibus suis negotiis confectis ad\n me referre non curet. ex quo magnum equidem capio dolorem sed non tantum\n quantum videor debere. nihil enim mea minus interesse puto quam quid illinc\n adferatur. id quam ob rem te intellegere certo scio. \n \n ",
                "4":"\n \n quod me mones de vultu et oratione ad tempus accommodanda, etsi difficile\n est, tamen imperarem mihi, si mea quicquam interesse putarem. quod scribis\n litteris putare Africanum negotium confici posse, vellem scriberes cur ita\n putares; mihi quidem nihil in mentem venit qua re id putem fieri posse. tu \n tamen velim, si quid erit quod consolationis aliquid habeat, scribas ad me; sin, ut\n perspicio, nihil erit, scribas id ipsum. ego ad te, si quid audiero citius,\n scribam. vale . viii Idus Sextil. \n \n "
            },
            "24":{
                "0":"\n \n facile adsentior tuis litteris quibus exponis pluribus verbis nullum consistere consilium quo a te possim iuvari. consolatio \n certe nulla est quae levare possit dolorem meum. nihil est enim contractum\n casu (nam id esset ferendum), sed omnia fecimus iis erroribus et miseriis et animi et\n corporis quibus proximi utinam mederi maluissent! quam ob rem quoniam neque\n consili tui neque consolationis cuiusquam spes ulla mihi ostenditur, non quaeram haec a\n te posthac; tantum velim ne intermittas, scribas ad me quicquid veniet tibi in mentem\n cum habebis cui des et dum erit ad quem des; quod longum non erit. \n \n \n ",
                "1":"\n \n illum discessisse Alexandria rumor est non firmus ortus ex\n Sulpici litteris; quas cuncti postea nuntii confirmarunt. quod \n verum an falsum sit, quoniam mea nihil interest, utrum malim nescio. \n \n ",
                "2":"\n \n quod ad te iam pridem de testamento scripsi, apud †epistulas velim\n ut possim adversas.† ego huius miserrimae\n †facultate† confectus conflictor. nihil umquam simile\n atum puto. quoi si qua re consulere aliquid possum, cupi a te admoneri.\n video eandem esse difficultatem quam in consilio dando ante.\n tamen hoc me magis sollicitat quam omnia. in pensione secunda\n caeci fuimus. aliud mallem; sed praeteriit. te oro, ut in perditis\n rebus si quid cogi, confici potest quod sit in tuto, ex argento atque satis multa ex\n supellectile, des operam. iam enim mihi videtur adesse extremum nec ulla fore\n condicio pacis eaque quae sunt etiam sine adversario peritura. \n haec etiam, si videbitur, cum Terentia loquere opportune.\n non queo omnia scribere. vale . iii Non. Quintil. \n \n "
            }
        },
        "11":{
            "0":{
                "0":"\n undecimo die, postquam a te discesseram, hoc litterularum exaravi egrediens e villa\n ante lucem atque eo die cogitabam in Anagnino, postero autem in\n Tusculano, ibi unum diem; v Kalend. igitur ad constitutum.\n atque utinam continuo ad complexum meae Tulliae, ad osculum\n Atticae possim currere! quod quidem ipsum scribe, quaeso, ad\n me ut, dum consisto in Tusculano, sciam quid garriat, sin rusticatur, quid\n scribat ad te; eique interea aut scribes salutem aut nuntiabis itemque\n Piliae. et tamen etsi continuo congressuri sumus, scribes ad\n me si quid habebis. \n \n ",
                "1":"\n \n cum complicarem hanc epistulam, noctuabundus ad me venit cum epistula tua\n tabellarius; qua lecta de Atticae febricula scilicet valde dolui.\n reliqua quae exspectabam ex tuis litteris cognovi omnia; sed quod scribis\n igniculum matutinum γεροντικόν , \n γεροντικώτερον est memoriola vacillare. ego \n enim iiii Kal. Axio dederam, tibi iii, Quinto quo die\n venissem, id est v Kal. Hoc igitur habebis, novi nihil.\n quid ergo opus erat epistula? quid , cum coram sumus et garrimus\n quicquid in buccam? est profecto quiddam λέσχη , quae habet, etiam si nihil subest, conlocutione ipsa suavitatem.\n \n "
            },
            "1":{
                "0":"\n \n hic rumores tamen Murcum perisse naufragio, Asinium\n delatum vivum in manus militum, L navis delatas uticam reflatu hoc,\n Pompeium non comparere nec in Balearibus omnino fuisse, ut\n Paciaecus adfirmat. sed auctor nullius rei quisquam.\n habes quae, dum tu abes, locuti sint. ludi interea\n Praeneste. ibi \n Hirtius et isti omnes. \n \n ",
                "1":"\n \n et quidem ludi dies viii. quae cenae, quae deliciae!\n res interea fortasse transacta est. o miros homines! at \n Balbus aedificat; τί γὰρ αὐτῷ μέλει; \n verum si quaeris, homini non recta sed voluptaria quaerenti nonne βεβίωται ? tu interea dormis. iam \n explicandum est πρόβλημα , si quid acturus es.\n si quaeris quid putem, ego fructum puto. sed quid multa?\n iam te videbo et quidem, ut spero, de via recta ad me. simul \n enim et diem Tyrannioni constituemus et si quid aliud. \n "
            },
            "2":{
                "0":"\n \n unum te puto minus blandum esse quam me et, si uterque nostrum est aliquando\n adversus aliquem, inter nos certe numquam sumus. audi igitur me hoc ἀγοητεύτωσ dicentem. ne vivam, mi\n Attice, si mihi non modo Tusculanum, ubi ceteroqui sum\n libenter, sed μακάρων νῆσοι tanti sunt ut sine te sim\n tot dies. qua re obduretur hoc triduum ut te quoque ponam in eodem πάθει ; quod ita est profecto. sed velim scire\n hodiene statim de auctione et quo die venias. ego me interea cum libellis; ac\n moleste fero Vennoni me historiam non habere. \n sed tamen ne nihil de re, nomen illud, quod a\n Caesare, tris habet condiciones, aut emptionem ab hasta (perdere malo,\n etsi praeter ipsam turpitudinem hoc ipsum puto esse perdere) aut delegationem a mancipe\n annua die (quis erit cui credam, aut quando iste Metonis annus veniet?) aut\n Vettieni condicione semissem. σκέψαι \n igitur. ac vereor ne iste iam auctionem nullam faciat sed ludis factis\n Ἀτύπῳ subsidio currat, ne talis vir ἀλογηθῇ . sed \n μελήσει . tu \n Atticam, quaeso, cura et ei salutem et Piliae\n Tulliae quoque verbis plurimam. \n "
            },
            "3":{
                "0":"\n o gratas tuas mihi iucundasque litteras! quid quaeris? restitutus est mihi\n dies festus. angebar enim quod Tiro\n ἐνερευθέστερον te sibi esse visum dixerat.\n addam igitur, ut censes, unum diem \n \n ",
                "1":"\n \n sed de Catone\n πρόβλημα Ἀρχιμήδειον est. non adsequor ut\n scribam quod tui convivae non modo libenter sed etiam aequo animo legere possint; quin\n etiam si a sententiis eius dictis, si ab omni voluntate consiliisque quae de re publica\n habuit recedam ψιλῶσ que velim gravitatem constantiamque\n eius laudare, hoc ipsum tamen istis odiosum ἄκουσμα \n sit. \n sed vere laudari ille vir non potest nisi haec ornata sint, quod ille ea quae\n nunc sunt et futura viderit et ne fierent contenderit et facta ne videret vitam\n reliquerit. horum quid est quod Aledio probare possimus?\n sed cura, obsecro, ut valeas eamque quam ad omnis res adhibes in primis ad\n convalescendum adhibe prudentiam. \n "
            },
            "4":{
                "0":"\n \n Quintus pater quartum vel potius millesimum nihil sapit qui laetetur\n Luperco filio et Statio ut cernat duplici dedecore cumulatam\n domum. addo etiam Philotimum tertium. o stultitiam, nisi mea\n maior esset, singularem! quod autem os in hanc rem ἔρανον a te! fac non ad \n διψῶσαν κρήνην \n sed ad Πειρήνην eum venisse, \n ἄμπνευμα σεμνὸν Ἀλφειοῦ \n in te \n κρήνῃ , ut scribis,\n haurire in tantis suis praesertim angustiis, ποῖ ταῦτα ἄρα \n \n \n ",
                "1":"\n \n sed ipse viderit. Cato me quidem delectat, sed etiam\n Bassum\n Lucilium sua. \n "
            },
            "5":{
                "0":"\n \n de \n Caelio tu quaeres, ut scribis; ego nihil novi. noscenda autem\n est natura, non facultas modo. de \n Hortensio et Verginio tu, si quid dubitabis. etsi quod magis\n placeat, ego quantum aspicio, non facile inveneris. cum \n Mustela, quem ad modum scribis, cum venerit Crispus.\n ad \n avium\n scripsi ut ea quae bene nosset de auro Pisoni demonstraret.\n tibi enim sane adsentior et istud nimium diu duci et omnia nunc undique\n contrahenda. te quidem nihil agere, nihil cogitare aliud nisi quod ad me\n pertineat facile perspicio meisque negotiis impediri cupiditatem tuam ad me veniendi.\n sed mecum esse te puto, non solum quod meam rem agis verum etiam quod\n videre videor quo modo agas. neque enim ulla hora tui mihi est operis ignota.\n \n "
            },
            "6":{
                "0":"\n Tubulum praetorem video L.\n Metello\n Q. Maximo consulibus. nunc velim P.\n Scaevola, pontifex maximus, quibus consulibus tribunus pl.\n equidem puto proximis, Caepione et Pompeio;\n praetor enim L. \n Furio\n Sex. Atilio. dabis igitur tribunatum et, si poteris,\n Tubulus quo crimine. et vide, quaeso, L.\n Libo, ille qui de Ser. Galba, Censorinone\n et Manilio an T. Quinctio\n M'. Acilio consulibus tribunus pl. fuerit. conturbabat \n enim me epitome Bruti\n Fanniana , in Bruti epitoma Fannianorum scripsi \n quod erat in extremo, idque ego secutus hunc Fannium qui scripsit historiam\n generum esse scripseram Laeli. sed tu me γεωμετρικῶσ refelleras, te autem nunc Brutus et\n Fannius. ego tamen de bono auctore Hortensio sic\n acceperam ut apud Brutum est. hunc igitur locum expedies. \n \n "
            },
            "7":{
                "0":"\n \n ego misi Tironem\n Dolabellae obviam. is ad me Idibus revertetur.\n te exspectabo postridie. \n de \n \n Tullia mea tibi antiquissimum esse video idque ita ut sit te vehementer\n rogo. ergo ei in integro omnia; sic enim scribis. mihi etsi\n Kalendae vitandae fuerunt Nicasionumque ἀρχέτυπα fugienda conficiendaeque tabulae, nihil tamen tanti ut a te\n abessem fuit. cum \n Romae essem et te iam iamque visurum me putarem, cotidie tamen horae quibus\n exspectabam longae videbantur. scis me minime esse blandum; itaque minus\n aliquanto dico quam sentio. \n "
            },
            "8":{
                "0":"\n \n de \n Caelio vide, quaeso, ne quae lacuna sit in auro. ego ista non\n novi. sed certe in collubo est detrimenti satis. huc aurum si\n accedit—sed quid loquor? tu videbis. habes \n Hegesiae genus, quod Varro laudat. \n \n ",
                "1":"\n \n venio ad Tyrannionem. ain tu? verum hoc fuit? sine me?\n at ego quotiens, cum essem otiosus, sine te tamen nolui? quo \n modo hoc ergo lues? uno scilicet si mihi librum miseris; quod ut facias etiam\n atque etiam rogo. etsi me non magis liber ipse delectabit quam tua admiratio\n delectavit. amo enim πάντα φιληδείμονα \n teque istam tam tenuem θεωρίαν tam valde admiratum esse\n gaudeo. etsi tua quidem sunt eius modi omnia. scire enim vis; quo\n uno animus alitur. sed , quaeso, quid ex ista acuta et gravi refertur ad\n τέλοσ ? \n sed \n longa oratio est, et tu occupatus es in meo quidem fortasse aliquo negotio.\n et pro isto asso sole quo tu abusus es in nostro pratulo a te nitidum solem\n unctumque repetemus. sed ad prima redeo. librum , si me amas,\n mitte. tuus est enim profecto, quoniam quidem est missus ad te. \n \n Chremés, tantumne ab ré tua est otí tibi, \n ut etiam Oratorem legas? macte virtute! mihi \n quidem gratum est et erit gratius si non modo in tuis libris sed\n etiam in aliorum per librarios tuos \n Aristophanem\n reposueris pro Eupoli. \n \n \n ",
                "2":"\n \n Caesar autem mihi inridere visus est quaeso illud tuum, quod\n erat et εὐπινὲσ et urbanum. ita porro te\n sine cura esse iussit ut mihi quidem dubitationem omnem tolleret. Atticam\n doleo tam diu; sed quoniam iam sine horrore est, spero esse ut\n volumus. \n "
            },
            "9":{
                "0":"\n \n quae desideras omnia scripsi in codicillis eosque Eroti dedi;\n breviter, sed etiam plura quam quaeris, in iis de Cicerone; cuius quidem\n cogitationis initium tu mihi attulisti. locutus sum cum eo liberalissime;\n quod ex ipso velim, si modo tibi erit commodum, sciscitere. sed quid differo?\n exposui te ad me detulisse et quid vellet et quid\n requireret. velle \n Hispaniam, requirere liberalitatem. de liberalitate dixi,\n quantum Publilius, quantum flamen Lentulus filio.\n de \n Hispania duo attuli, primum idem quod tibi, me vereri vituperationem.\n non satis esse si haec arma reliquissemus? etiam contraria?\n deinde fore ut angeretur cum a fratre familiaritate et omni gratia\n vinceretur. vellem \n magis liberalitate uti mea quam sua libertate. sed tamen permisi; tibi\n enim intellexeram non nimis displicere. ego etiam atque etiam cogitabo teque\n ut idem facias rogo. magna res est; simplex est manere, illud anceps.\n verum videbimus. \n \n ",
                "1":"\n \n de \n Balbo et in codicillis scripseram et ita cogito, simul ac redierit.\n sin ille tardius, ego tamen triduum, et, quod praeterii,\n Dolabella etiam mecum. \n "
            },
            "10":{
                "0":"\n \n de \n Cicerone multis res placet. comes est idoneus. sed de\n prima pensione ante videamus. adest enim dies et ille currit.\n scribe , quaeso, quid referat Celer egisse\n Caesarem cum candidatis, utrum ipse in fenicularium an in\n Martium campum cogitet. et scire sane velim numquid necesse\n sit comitiis esse Romae. nam et Piliae satis\n faciendum est et utique Atticae. \n "
            },
            "11":{
                "0":"\n \n ne ego essem hic libenter atque id cotidie magis, ni esset ea causa quam tibi\n superioribus litteris scripsi. nihil hac solitudine iucundius, nisi paulum\n interpellasset Amyntae filius. ὢ ἀπεραντολογίας ἀηδοῦσ ! cetera noli putare amabiliora fieri posse villa,\n litore, prospectu maris, tumulis his rebus omnibus. sed neque haec digna\n longioribus litteris nec erat quod scriberem, et somnus urgebat. \n "
            },
            "12":{
                "0":"\n \n male me hercule de Athamante. tuus autem dolor\n humanus is quidem sed magno opere moderandus. consolationum autem multae viae\n sed illa rectissima: impetret ratio quod dies impetratura est. Alexin vero curemus,\n imaginem Tironis, quem aegrum Romam remisi, et, si quid habet\n collis ἐπιδήμιον , ad me cum\n †testamento† transferamus. tota domus vacat superior,\n ut scis. hoc puto valde ad rem pertinere. \n "
            },
            "13":{
                "0":"\n \n de dote tanto magis perpurga. Balbi regia condicio est\n delegandi. quoquo modo confice. turpe est rem impeditam iacere.\n Insula\n Arpinas habere potest germanam ἀποθέωσιν ;\n sed vereor ne minorem τιμὴν habere videatur ἐκτοπισμόσ . est igitur animus in hortis; quos\n tamen inspiciam cum venero. \n \n ",
                "1":"\n \n de \n Epicuro, ut voles; etsi μεθαρμόσομαι . in\n posterum genus hoc personarum. incredibile est quam ea quidam requirant.\n ad antiquos igitur; ἀνεμέσητον γάρ .\n nihil habeo ad te quod scribam, sed tamen institui cotidie mittere ut\n eliciam tuas litteras, non quo aliquid ex iis exspectem sed nescio quo modo tamen\n exspecto. qua re sive habes quid sive nil habes, scribe tamen aliquid teque\n cura. \n "
            },
            "14":{
                "0":"\n \n commovet me Attica; etsi\n adsentior Cratero. Bruti litterae scriptae et prudenter et\n amice multas mihi tamen lacrimas attulerunt. me haec solitudo minus stimulat\n quam ista celebritas. te unum desidero; sed litteris non difficilius utor\n quam si domi essem. ardor tamen ille idem urget et manet non me hercule\n indulgente me sed tamen repugnante. \n \n ",
                "1":"\n \n quod scribis de Appuleio, nihil puto opus esse tua contentione\n nec Balbo et Oppio; quibus quidem ille receperat mihique etiam\n iusserat nuntiari se molestum omnino non futurum. sed cura ut excuser morbi\n causa in dies singulos. Laenas hoc receperat. prende \n C. Septimium, L. Statilium. \n denique nemo negabit sc iuraturum quem rogaris. quod si erit\n durius, veniam et ipse perpetuum morbum iurabo. cum enim mihi carendum sit\n conviviis, malo id lege videri facere quam dolore. Cocceium velim appelles.\n quod enim dixerat non facit. ego autem volo aliquod emere\n latibulum et perfugium doloris mei. \n "
            },
            "15":{
                "0":"\n \n de me excusando apud Appuleium dederam ad te pridie litteras.\n nihil esse negoti arbitror. quemcumque appellaris nemo negabit.\n sed \n Septimium vide et Laenatem et Statilium; tribus enim opus est.\n sed mihi Laenas totum receperat. \n \n ",
                "1":"\n \n quod scribis a Iunio te appellatum, omnino\n Cornificius locuples est; sed tamen scire velim quando dicar spopondisse\n et pro patre anne pro filio. neque eo minus, ut scribis, procuratores\n Cornifici et Appuleium praediatorem videbis. \n \n ",
                "2":"\n \n quod me ab hoc maerore recreari vis, facis ut omnia; sed me mihi non defuisse\n tu testis es. nihil enim de maerore minuendo scriptum ab ullo est quod ego\n non domi tuae legerim. sed omnem consolationem vincit dolor. quin \n etiam feci quod profecto ante me nemo ut ipse me per litteras consolarer.\n quem librum ad te mittam, si descripserint librarii. adfirmo \n tibi nullam consolationem esse talem. totos dies scribo, non quo proficiam\n quid sed tantisper impedior non equidem satis (vis enim urget),—sed relaxor\n tamen ad omniaque nitor non ad animum sed ad vultum ipsum, si queam, reficiendum idque\n faciens interdum mihi peccare videor, interdum peccaturus esse nisi faciam.\n solitudo aliquid adiuvat, sed multo plus proficeret, si tu tamen\n interesses. quae mihi una causa est hinc discedendi; nam pro malis recte\n habebat. quamquam \n id ipsum doleo. non enim iam in me idem esse poteris.\n perierunt illa quae amabas. \n \n ",
                "3":"\n \n de \n Bruti ad me litteris scripsi ad te antea. prudenter scriptae,\n sed nihil quod me adiuvarent. quod ad te scripsit id vellem, ut ipse adesset.\n certe aliquid, quoniam me tam valde amat, adiuvaret. quod si\n quid scies, scribas ad me velim, maxime autem Pansa quando. de \n Attica doleo, credo tamen Cratero. Piliam angi\n veta. satis est me maerere pro omnibus. \n "
            },
            "16":{
                "0":"\n \n apud \n Appuleium, quoniam in perpetuum non placet, in dies ut excuser videbis.\n in hac solitudine careo omnium conloquio, cumque mane me in silvam abstrusi\n densam et asperam, non exeo inde ante vesperum. secundum te nihil est mihi\n amicius solitudine. in ea mihi omnis sermo est cum litteris. eum \n tamen interpellat fletus; cui repugno quoad possum, sed adhuc pares non sumus.\n Bruto ut suades, rescribam. eas litteras cras habebis.\n cum erit cui des, dabis. \n "
            },
            "17":{
                "0":"\n \n dum recordationes fugio quae quasi morsu quodam dolorem efficiunt, refugio ad\n te admonendum. quod velim mihi ignoscas, cuicuimodi est.\n etenim habeo non nullos ex iis quos nunc lectito auctores qui dicant fieri\n id oportere quod saepe tecum egi et quod a te approbari volo, de fano illo dico, de quo\n tantum quantum me amas velim cogites. equidem neque de genere dubito (placet\n enim mihi Cluati) neque de re (statutum est enim), de loco non numquam. velim \n igitur cogites. ego , quantum his temporibus tam eruditis fieri potuerit,\n profecto illam consecrabo omni genere monimentorum ab omnium ingeniis sumptorum et\n Graecorum et Latinorum. quae res forsitan sit\n refricatura vulnus meum. sed iam quasi voto quodam et promisso me teneri\n puto, longumque illud tempus cum non ero magis me movet quam hoc exiguum, quod mihi\n tamen nimium longum videtur. habeo enim nihil temptatis rebus omnibus in quo\n acquiescam. nam dum illud tractabam de quo ad te ante scripsi, quasi fovebam\n dolores meos; nunc omnia respuo nec quicquam habeo tolerabilius quam solitudinem; quam,\n quod eram veritus, non obturbavit Philippus. nam ut heri me\n salutavit, statim Romam profectus est. \n \n ",
                "1":"\n \n epistulam quam ad Brutum, ut tibi placuerat, scripsi misi ad te.\n curabis cum tua perferendam. eius tamen misi ad te exemplum ut,\n si minus placeret, ne mitteres. \n ",
                "2":"\n \n \n domestica quod ais ordine administrari scribes quae sint ea.\n quaedam enim exspecto. Cocceius vide ne frustretur.\n nam \n Libo quod pollicetur, ut Eros scribit, non incertum puto.\n de sorte mea Sulpicio confido et Egnatio\n scilicet. de \n Appuleio quid est quod labores, cum sit excusatio facilis? \n \n ",
                "3":"\n \n tibi ad me venire, ut ostendis, vide ne non sit facile. est enim\n longum iter discedentemque te, quod celeriter tibi erit fortasse faciendum, non sine\n magno dolore dimittam. \n sed omnia ut voles. ego enim quicquid feceris id cum recte tum\n etiam mea causa factum putabo. \n "
            },
            "18":{
                "0":"\n \n heri cum ex aliorum litteris cognovissem de Antoni adventu,\n admiratus sum nihil esse in tuis. sed erant pridie fortasse scriptae quam\n datae. neque ista quidem curo; sed tamen opinor propter praedes suos\n accucurrisse. \n \n ",
                "1":"\n \n quod scribis Terentiam de obsignatoribus mei testamenti loqui,\n primum tibi persuade me istaec non curare neque esse quicquam aut parvae curae aut novae\n loci. sed tamen quid simile? illa eos non adhibuit quos\n existimavit quaesituros nisi scissent quid esset. num id etiam mihi periculi\n fuit? sed tamen faciat illa quod ego. dabo meum testamentum\n legendum cui voluerit; intelleget non potuisse honorificentius a me fieri de nepote quam\n fecerim. nam quod non advocavi ad obsignandum, primum mihi non venit in\n mentem, deinde ea re non venit, quia nihil attinuit. tute scis, si modo\n meministi, me tibi tum dixisse ut de tuis aliquos adduceres. quid enim opus\n erat multis? equidem domesticos iusseram. tum tibi placuit ut\n mitterem ad Silium. inde est natum ut ad Publilium;\n sed necesse neutrum fuit. hoc tu tractabis ut tibi videbitur. \n "
            },
            "19":{
                "0":"\n \n est hic quidem locus amoenus et in mari ipso qui et Antio et\n Circeiis aspici possit; sed ineunda nobis ratio est quem ad modum in omni\n mutatione dominorum, quae innumerabiles fieri possunt in infinita posteritate, si\n modo haec stabunt, illud quasi consecratum remanere possit. equidem iam nihil\n egeo vectigalibus et parvo contentus esse possum. cogito interdum trans\n Tiberim hortos aliquos parare et quidem ob hanc causam maxime: nihil enim\n video quod tam celebre esse possit. sed quos, coram videbimus, ita tamen ut\n hac aestate fanum absolutum sit. tu tamen cum Apella\n Chio confice de columnis. \n \n ",
                "1":"\n \n de \n Cocceio et Libone quae scribis approbo, maxime quod de\n iudicatu meo. de sponsu si quid perspexeris et tamen quid procuratores\n Cornifici dicant velim scire, ita ut in ea re te cum tam occupatus sis,\n non multum operae velim ponere. de \n Antonio\n Balbus quoque ad me cum Oppio conscripsit idque tibi placuisse\n ne perturbarer. illis egi gratias. te tamen, ut iam ante ad te\n scripsi, scire volo me neque isto nuntio esse perturbatum nec iam ullo perturbatum iri.\n \n \n ",
                "2":"\n \n Pansa si hodie, ut putabas, profectus est, posthac iam incipito scribere ad\n me de Bruti adventu quid exspectes, id est quos ad dies. id , si\n scies ubi iam sit, facile coniectura adsequere. \n \n ",
                "3":"\n \n quod ad Tironem de Terentia scribis, obsecro te, mi\n Attice, suscipe totum negotium. vides et officium agi meum\n quoddam cui tu es conscius et, ut non nulli putant, Ciceronis rem.\n me quidem id multo magis movet quod mihi est et sanctius et antiquius,\n praesertim cum hoc alterum neque sincerum neque firmum putem fore. \n "
            },
            "20":{
                "0":"\n \n nondum videris perspicere quam me nec Antonius commovent nec\n quicquam iam eius modi possit commovere. \n de \n Terentia autem scripsi ad te eis litteris quas dederam pridie.\n quod me hortaris idque a ceteris desiderari scribis ut dissimulem me tam\n graviter dolere, possumne magis quam quom totos dies consumo in litteris?\n quod etsi non dissimulationis sed potius leniendi et sanandi animi causa\n facio, tamen si mihi minus proficio simulationi certe facio satis. \n \n ",
                "1":"\n \n minus multa ad te scripsi, quod exspectabam tuas litteras ad eas quas pridie\n dederam. exspectabam autem maxime de fano, non nihil etiam de\n Terentia. velim me facias certiorem proximis litteris\n Cn. Caepio\n Serviliae\n Claudi pater vivone patre suo naufragio perierit an mortuo, item Rutilia\n vivone C. Cotta filio suo mortua sit an mortuo.\n pertinent ad eum librum quem de luctu minuendo scripsimus. \n "
            },
            "21":{
                "0":"\n \n legi \n Bruti epistulam eamque tibi remisi sane non prudenter rescriptum ad ea quae\n requisieras. sed ipse viderit. quamquam illud turpiter ignorat.\n Catonem primum sententiam putat de animadversione dixisse quam omnes ante\n dixerant praeter Caesarem et, cum ipsius Caesaris tam severa\n fuerit qui tum praetorio loco dixerit, consularium putat leniores fuisse,\n Catuli, Servili, Lucullorum,\n Curionis, Torquati, Lepidi, Gelli,\n Volcaci, Figuli, Cottae, L.\n Caesaris, C. Pisonis, M'.\n Glabrionis, etiam Silani, Murenae designatorum\n consulum. cur ego in sententiam Catonis? quia verbis\n luculentioribus et pluribus rem eandem comprehenderat. me autem hic laudat\n quod rettulerim, non quod patefecerim, quod cohortatus sim, quod\n denique ante quam consulerem ipse iudicaverim. quae omnia quia\n Cato laudibus extulerat in caelum perscribendaque censuerat, idcirco in\n eius sententiam est facta discessio. hic autem se etiam tribuere multum mi\n putat quod scripserit optimum consulem. \n quis enim ieiunius dixit inimicus? ad cetera vero tibi quem ad\n modum rescripsit! tantum rogat de senatus consulto ut corrigas.\n hoc quidem fecisset, etiam si a librano admonitus esset. sed \n haec iterum ipse viderit. \n \n ",
                "1":"\n \n de hortis quoniam probas, effice aliquid. rationes meas nosti.\n si vero etiam a Faberio aliquid recedit nihil negoti est.\n sed etiam sine eo posse videor contendere. venales certe sunt\n Drusi, fortasse etiam Lamiani et Cassiani.\n sed coram. \n ",
                "2":"\n \n \n de \n Terentia non possum commodius scribere quam tu scribis. officium \n sit nobis antiquissimum. si quid nos fefellerit, illius malo me quam mei\n paenitere. \n \n ",
                "3":"\n \n Oviae\n C. Lolli curanda sunt HS C . negat \n Eros posse sine me, credo, quod accipienda aliqua sit et danda aestimatio.\n vellem tibi dixisset. si enim res est ut mihi scripsit parata\n nec in eo ipso mentitur, per te confici potuit. id cognoscas et conficias\n velim. \n \n ",
                "4":"\n \n quod me in forum vocas, eo vocas unde etiam bonis meis rebus fugiebam.\n quid enim mihi foro sine iudiciis, sine curia, in oculos incurrentibus iis\n quos animo aequo videre non possum? quod autem a me homines postulare scribis\n ut Romae sim neque mihi ut absim concedere \n †aut quatenus† eos mihi concedere, iam pridem scito esse, cum\n unum te pluris quam omnis illos putem. ne me quidem contemno meoque\n iudicio multo stare malo quam omnium reliquorum. neque tamen progredior\n longius quam mihi doctissimi homines concedunt; quorum scripta omnia quaecumque sunt in\n eam sententiam non legi solum, quod ipsum erat fortis aegroti, accipere medicinam, sed\n in mea etiam scripta transtuli, quod certe adflicti et fracti animi non fuit.\n ab his me remediis noli in istam turbam vocare, ne recidam. \n "
            },
            "22":{
                "0":"\n \n de \n Terentia quod mihi omne onus imponis, non cognosco tuam in me indulgentiam.\n ista enim sunt ipsa vulnera quae non possum tractare sine maximo gemitu.\n moderare igitur, quaeso, ut potes. neque enim a te plus quam\n potes postulo. \n \n ",
                "1":"\n \n potes autem quid veri sit perspicere tu unus. de Rutilia quoniam\n videris dubitare, scribes ad me cum scies sed quam primum, et num Clodia\n D. Bruto consulari filio suo mortuo vixerit. id de\n Marcello aut certe de Postumia sciri potest, illud autem de\n M. Cotta aut de Syro aut de\n Satyro. \n \n ",
                "2":"\n \n de hortis etiam atque etiam rogo. omnibus meis eorumque quos scio\n mihi non defuturos facultatibus (sed potero meis) enitendum mihi est. sunt \n etiam quae vendere facile possim. sed ut non vendam eique usuram pendam a quo\n emero non plus annum, possum adsequi quod volo, si tu me adiuvas. paratissimi \n sunt Drusi; cupit enim vendere. proximos puto\n Lamiae; sed abest. tu tamen, si quid potes, odorare.\n ne \n Silius quidem quicquam utitur et iis† usuris facillime\n sustentabitur. habe tuum negotium nec quid res mea familiaris postulet\n quam ego non curo sed quid velim et cur velim existima. \n "
            },
            "23":{
                "0":"\n \n putaram te aliquid novi, quod eius modi fuerat initium litterarum,\n quamvis non curarem quid in Hispania fieret, tamen te\n scripturum; sed videlicet meis litteris respondisti ut de foro et de curia.\n sed domus est, ut ais, forum. quid ipsa domo mihi opus est\n carenti foro? occidimus , occidimus Attice, iam pridem nos\n quidem, sed nunc fatemur, postea quam unum quo tenebamur amisimus. itaque \n solitudinem sequor et tamen, si qua me res isto adduxerit, enitar, si quo modo potero\n (potero autem), ut praeter te nemo dolorem meum sentiat, si ullo modo poterit, ne tu\n quidem. atque etiam illa causa est non veniendi. meministi quid ex\n te Aledius quaesierit. qui etiam nunc molesti sunt, quid\n existimas, si venero? \n \n ",
                "1":"\n \n de \n Terentia ita cura ut scribis meque hac ad maximas aegritudines accessione\n non maxima libera. et ut scias me ita dolere ut non iaceam, quibus consulibus\n Carneades et ea legatio Romam venerit scriptum est in tuo\n annali. haec nunc quaero quae causa fuerit (de Oropo, opinor,\n sed certum nescio) et, si ita est, quae controversiae. praeterea , qui eo\n tempore nobilis Epicureus fuerit Athenisque praefuerit hortis,\n qui etiam Athenis\n πολιτικοὶ fuerint inlustres. quae etiam ex\n Apollodori puto posse inveniri. \n \n ",
                "2":"\n \n de \n Attica molestum, sed quoniam leviter, recte esse confido. \n de Gamala dubium non mihi erat. unde enim tam felix Ligus pater?\n nam quid de me dicam, cui ut omnia contingant quae volo, levari non possum?\n \n de \n Drusi hortis, quanti licuisse tu scribis, id ego quoque audieram et, ut\n opinor, heri ad te scripseram; sed quanti quanti bene emitur quod necesse est.\n mihi , quoquo modo tu existimas scio enim ego ipse quid de me existimem),\n levatio quaedam est, si minus doloris at offici debiti. \n ad \n Siccam scripsi, quod utitur L. Cotta. si \n nihil conficietur de Transtiberinis, habet in Ostiensi\n Cotta celeberrimo loco sed pusillum loci, ad hanc rem tamen plus etiam quam\n satis. id velim cogites. nec tamen ista pretia hortorum\n pertimueris. nec mihi iam argento nec veste opus est nec quibusdam amoenis\n locis; hoc opus est. video etiam a quibus adiuvari possim. sed \n loquere cum Silio; nihil enim est melius. mandavi etiam\n Siccae. rescripsit constitutum se cum eo habere.\n scribet igitur ad me quid egerit, et tu videbis. \n "
            },
            "24":{
                "0":"\n \n bene fecit A. Silius qui transegerit. neque \n enim ei deesse volebam et quid possem timebam. de \n Ovia confice, ut scribis. de \n Cicerone tempus esse iam videtur; sed quaero, quod illi opus erit,\n Athenis permutarine possit an ipsi ferendum sit, de totaque re quem ad\n modum et quando placeat velim consideres. Publilius iturusne sit in\n Africam et quando ex Aledio scire poteris.\n quaeras et ad me scribas velim. \n \n ",
                "1":"\n \n et ut ad meas ineptias redeam, velim me certiorem facias P.\n Crassus Venuleiae filius vivone P. Crasso consulari\n patre suo mortuus sit, ut ego meminisse videor, an postea. item quaero de\n Regillo\n Lepidi filio rectene meminerim patre vivo mortuum. \n \n ",
                "2":"\n Cispiana explicabis itemque Preciana.\n de \n Attica optime. et ei salutem dices et Piliae. \n "
            },
            "25":{
                "0":"\n \n scripsit ad me diligenter Sicca de Silio seque ad\n te rem detulisse; quod tu idem scribis. mihi et res et condicio placet sed\n ita ut numerato malim quam aestimatione. voluptarias enim possessiones nolet\n Silius; vectigalibus autem ut his possum esse contentus quae habeo, sic\n vix minoribus. unde ergo numerato? HS DC exprimes ab Hermogene,\n cum praesertim necesse erit et domi video esse HS DC . reliquae \n pecuniae vel usuram Silio pendemus, dum a Faberio vel cum\n aliquo qui Faberio debet repraesentabimus. erit etiam aliquid\n alicunde. sed totam rem tu gubernabis. \n \n ",
                "1":"\n \n Drusianis vero hortis multo antepono neque sunt umquam comparati.\n mihi crede, una me causa movet in qua scio me τετυφῶσθαι . sed , ut facis, obsequere huic errori meo.\n nam quod scribis \n ἐγγήραμα , \n actum iam de isto est; alia magis quaero. \n "
            },
            "26":{
                "0":"\n \n Sicca, ut scribit, etiam si nihil confecerit cum A.\n Silio, tamen se scribit x Kal. esse venturum. tuis \n occupationibus ignosco eaeque mihi sunt notae. de voluntate tua ut\n simul simus vel studio potius et cupiditate non dubito. \n \n ",
                "1":"\n \n de \n Nicia quod scribis, si ita me haberem ut eius humanitate frui possem, in\n primis vellem illum mecum habere. sed mihi solitudo et recessus provincia\n est. quod quia facile ferebat Sicca, eo magis illum desidero.\n praeterea nosti Niciae nostri imbecillitatem, mollitiam,\n consuetudinem victus. cur ergo illi molestus esse velim, cum mihi ille\n iucundus esse non possit? voluntas tamen eius mihi grata est. unam rem ad me\n scripsisti; de qua decrevi nihil tibi rescribere. spero enim me a te\n impetrasse ut privares me ista molestia. Piliae et Atticae\n salutem. \n "
            },
            "27":{
                "0":"\n \n de \n Siliano negotio, etsi mihi non est ignota condicio, tamen hodie me ex\n Sicca arbitror omnia cogniturum. Cottae quod negas te nosse,\n ultra Silianam villam est, quam puto tibi notam esse, villula sordida et\n valde pusilla, nil agri, ad nullam rem loci satis nisi ad eam quam quaero.\n sequor celebritatem. sed si perficitur de hortis\n Sili, hoc est si perficis (est enim totum positum in te), nihil est\n scilicet quod de Cottae cogitemus. \n \n ",
                "1":"\n \n de \n Cicerone ut scribis ita faciam; ipsi permittam de tempore.\n nummorum quantum opus erit ut permutetur tu videbis. ex \n Aledio quod scribas si quid inveneris scribes. et ego ex tuis\n animadverto litteris et profecto tu ex meis nihil habere nos quod scribamus: eadem\n cotidie quae iam iamque ipsa contrita sunt. tamen facere non possum\n quin cotidie ad te mittam ut tuas accipiam. \n \n ",
                "2":"\n \n de \n Bruto tamen, si quid habebis. sciri enim iam puto ubi\n Pansam exspectet. si , ut consuetudo est, in prima provincia,\n circiter Kal. adfuturus videtur. vellem tardius; valde enim urbem fugio\n multas ob causas. itaque id ipsum dubito an excusationem aliquam ad illum\n parem; quod quidem video facile esse. sed habemus satis temporis ad\n cogitandum. Piliae, Atticae salutem. \n "
            },
            "28":{
                "0":"\n \n de \n Silio nilo plura cognovi ex praesente Sicca quam ex litteris\n eius. scripserat enim diligenter. si igitur tu illum conveneris,\n scribes ad me si quid videbitur. de quo putas ad me missum esse, sit missum\n necne nescio; dictum quidem mihi certe nihil est. tu igitur, ut coepisti, et\n si quid ita conficies, quod equidem non arbitror fieri posse, ut illi probetur,\n Ciceronem, si tibi placebit, adhibebis. eius aliquid interest\n videri illius causa voluisse, mea quidem nihil nisi quod tu scis, quod ego magni\n aestimo. \n \n ",
                "1":"\n \n quod me ad meam consuetudinem revocas, fuit meum quidem iam pridem rem\n publicam lugere, quod faciebam, sed mitius; erat enim ubi acquiescerem. nunc \n plane nec ego victum nec vitam illam colere possum nec in ea re quid aliis videatur mihi\n puto curandum; mea mihi conscientia pluris est quam omnium sermo. quod me\n ipse per litteras consolatus sum, non paenitet me quantum profecerim. \n maerorem minui, dolorem nec potui nec, si possem, vellem. \n \n ",
                "2":"\n \n de \n Triario bene interpretaris voluntatem meam. tu vero nihil nisi\n ut illi volent. amo illum mortuum, tutor sum liberis, totam domum diligo.\n de \n Castriciano negotio, si Castricius pro mancipiis pecuniam\n accipere volet eamque †ei† solvi ut nunc solvitur, certe nihil est\n commodius. sin autem ita actum est ut ipsa mancipia abduceret, non mihi\n videtur esse aequum (rogas enim me ut tibi scribam quid mihi videatur); nolo enim negoti\n Quintum fratrem quicquam habere; quod videor mihi intellexisse tibi\n videri idem. Publilius, si aequinoctium exspectat, ut scribis\n Aledium dicere, navigaturus videtur. mihi autem dixerat per\n Siciliam. utrum et quando velim scire. et velim aliquando, cum\n erit tuum commodum, Lentulum puerum visas eique de mancipiis quae tibi\n videbitur attribuas. Piliae, Atticae salutem. \n "
            },
            "29":{
                "0":"\n \n Silius, ut scribis, hodie. cras igitur vel potius cum poteris\n scribes, si quid erit cum videris. nec ego Brutum vito nec tamen\n ab eo levationem ullam exspecto; sed erant causae cur hoc tempore istic esse nollem.\n quae si manebunt, quaerenda erit excusatio ad Brutum et, ut\n nunc est, mansurae videntur. \n \n ",
                "1":"\n \n de hortis, quaeso, explica. caput illud est quod scis.\n sequitur ut etiam mihi ipsi quiddam opus sit; nec enim esse in turba possum\n nec a vobis abesse. huic meo consilio nihil reperio isto loco aptius et de\n hac re quid tui consili sit. mihi persuasum est et eo magis quod idem\n intellexi tibi videri me ab Oppio et Balbo valde diligi.\n cum his communices quanto opere et qua re velim hortos; sed id ita posse,\n si expediatur illud Faberianum; sint ne igitur auctores futuri.\n si qua etiam iactura facienda sit in repraesentando, quoad possunt\n adducito; totum enim illud desperatum. denique intelleges ecquid inclinent ad\n hoc meum consilium adiuvandum. si quid erit, magnum est adiumentum; si minus,\n quacumque ratione contendamus. vel tu illud \n ἐγγήραμα , quem ad modum scripsisti, vel ἐντάφιον putato. de illo Ostiensi nihil est\n cogitandum. si hoc non adsequimur (a Lamia non puto posse),\n Damasippi experiendum est. \n "
            },
            "30":{
                "0":"\n \n quaero quod ad te scribam, sed nihil est: eadem cotidie. quod \n Lentulum invisis valde gratum. pueros attribue ei quot et quos\n videbitur. de \n Sili voluntate vendendi et de eo, quanti, tu vereri videris primum ne\n nolit, deinde ne tanti. Sicca aliter; sed tibi adsentior. qua \n re, ut ei placuit, scripsi ad Egnatium. quod \n Silius te cum Clodio loqui vult, potes id mea voluntate facere\n commodiusque est quam quod ille a me petit, me ipsum scribere ad Clodium.\n \n \n ",
                "1":"\n \n de mancipiis Castricianis commodissimum esse credo transigere\n Egnatium, quod scribis te ita futurum putare. cum \n Ovia, quaeso, vide ut conficiatur. quoniam , ut scribis, nox\n erat, in hodierna epistula plura exspecto. \n \n "
            },
            "31":{
                "0":"\n \n Silium mutasse sententiam Sicca mirabatur. equidem \n magis miror quod, cum in filium causam conferret quae mihi non iniusta videtur (habet\n enim qualem vult), ais te putare, si addiderimus aliud a quo refugiat, cum ab ipso id\n fuerit destinatum, venditurum. \n \n ",
                "1":"\n \n quaeris a me quod summum pretium constituam et quantum anteire istos hortos\n Drusi. accessi numquam; Coponianam villam et\n veterem et non magnam novi, silvam nobilem, fructum autem\n neutrius, quod tamen puto nos scire oportere. sed mihi utrivis istorum\n tempore magis meo quam ratione aestimandi sunt. possim autem adsequi necne tu\n velim cogites. si enim Faberianum venderem, explicare vel\n repraesentatione non dubitarem de Silianis, si modo adduceretur ut\n venderet. si venalis non haberet, transirem ad Drusum vel tanti\n quanti Egnatius illum velle tibi dixit. magno etiam adiumento\n nobis Hermogenes potest esse in repraesentando. at tu concede\n mihi, quaeso, ut eo animo sim quo is debeat esse qui emere cupiat, et tamen ita servio\n cupiditati et dolori meo ut a te regi velim. \n "
            },
            "32":{
                "0":"\n \n Egnatius mihi scripsit. is si quid tecum locutus erit\n (commodissime enim per eum agi potest) ad me scribes, et id agendum puto. nam \n cum Silio non video confici posse. Piliae et\n Atticae salutem. \n haec ad te mea manu. vide , quaeso, quid agendum sit.\n Publilia ad me scripsit matrem suam, †cum\n Publilio loqueretur†, ad me cum illo venturam et se una, si\n ego paterer. orat multis et supplicibus verbis ut liceat et ut sibi\n rescribam. res quam molesta sit vides. rescripsi mi etiam gravius\n esse quam tum cum illi dixissem me solum esse velle; qua re nolle me hoc tempore eam ad\n me venire. putabam si nihil rescripsissem illam cum matre venturam; nunc non\n puto. apparebat enim illas litteras non esse ipsius. illud autem\n quod fore video ipsum volo vitare ne illae ad me veniant, et una est vitatio ut ego avolem . nollem , sed necesse est. te hoc nunc\n rogo ut explores ad quam diem hic ita possim esse ut ne opprimar. ages , ut\n scribis, temperate. \n \n ",
                "1":"\n \n Ciceroni velim hoc proponas, ita tamen, si tibi non iniquum videbitur, ut\n sumptus huius peregrinationis quibus, si Romae esset domumque conduceret,\n quod facere cogitabat, facile contentus futurus erat, accommodet ad mercedes\n Argileti et Aventini, et cum ei proposueris, ipse velim\n reliqua moderere quem ad modum ex iis mercedibus suppeditemus ei quod opus sit.\n praestabo nec Bibulum nec Acidinum nec\n Messallam, quos Athenis futuros audio maiores sumptus\n facturos quam quod ex eis mercedibus recipietur. itaque velim videas primum\n conductores qui sint et quanti, deinde ut sint qui ad diem solvant et quid viatici, quid\n instrumenti satis sit. iumento certe Athenis\n nihil opus est. quibus autem in via utatur domi sunt plura quam opus\n erat, quod etiam tu animadvertis. \n "
            },
            "33":{
                "0":"\n \n ego , ut heri ad te scripsi, si et Silius is fuerit quem tu putas\n nec Drusus facilem se praebuerit, Damasippum velim adgrediare.\n is , opinor, ita partis fecit in ripa nescio quotenorum iugerum ut certa\n pretia constitueret; quae mihi nota non sunt. scribes ad me igitur quicquid\n egeris. \n \n ",
                "1":"\n \n vehementer me sollicitat Atticae nostrae valetudo ut verear\n etiam ne quae culpa sit. sed et paedagogi probitas et medici adsiduitas et\n tota domus in omni genere diligens me rursus id suspicari vetat. cura igitur;\n plura enim non possum. \n "
            },
            "34":{
                "0":"\n \n ego hic vel sine Sicca (Tironi enim melius est)\n facillime possem esse ut in malis sed, quom scribas videndum mihi esse ne opprimar, ex\n quo intellegam te certum diem illius profectionis non habere, putavi esse commodius me\n istuc venire; quod idem video tibi placere. cras igitur in\n Siccae suburbano. inde , quem ad modum suades, puto me in\n Ficulensi fore. \n \n ",
                "1":"\n \n quibus de rebus ad me scripsisti, quoniam ipse venio, coram videbimus.\n tuam quidem et in agendis nostris rebus et in consiliis ineundis mihique\n dandis in ipsis litteris quas mittis benevolentiam, diligentiam, prudentiam mirifice\n diligo. tu tamen si quid cum Silio, vel illo ipso die quo ad\n Siccam venturus ero, certiorem me velim facias, et maxime cuius\n loci detractionem fieri velit. quod enim scribis extremi, vide\n ne is ipse locus sit cuius causa de tota re, ut scis, est a nobis cogitatum.\n Hirti epistulam tibi misi et recentem et benevole scriptam. \n "
            },
            "35":{
                "0":"\n \n ante quam a te proxime discessi, numquam mihi venit in mentem, quo plus\n insumptum in monimentum esset quam nescio quid quod lege conceditur, tantundem populo\n dandum esse. quod non magno opere moveret, nisi nescio quo modo, ἀλόγωσ fortasse, nollem illud ullo nomine nisi fani\n appellari. quod si volumus, vereor ne adsequi non possimus nisi mutato loco.\n hoc quale sit, quaeso, considera. nam etsi minus urgeor meque\n ipse prope modum conlegi, tamen indigeo tui consili. itaque te vehementer\n etiam atque etiam rogo magis quam a me vis aut pateris te rogari ut hanc cogitationem\n toto pectore amplectare. \n "
            },
            "36":{
                "0":"\n \n fanum fieri volo neque hoc mihi eripi potest. sepulcri \n similitudinem effugere non tam propter poenam legis studeo quam ut maxime adsequar\n ἀποθέωσιν . quod poteram, si in ipsa villa\n facerem; sed ut saepe locuti sumus, commutationes dominorum reformido. in \n agro ubicumque fecero, mihi videor adsequi posse ut posteritas habeat religionem.\n hae meae tibi ineptiae (fateor enim) ferendae sunt; nam habeo ne me\n quidem ipsum quicum tam audacter communicem quam tecum. sin tibi res, si\n locus, si institutum placet, lege, quaeso, legem mihique eam mitte. si quid\n in mentem veniet quo modo eam effugere possimus, utemur. \n \n ",
                "1":"\n \n ad \n Brutum si quid scribes, nisi alienum putabis, obiurgato eum quod in\n Cumano esse noluerit propter eam causam quam tibi dixi.\n cogitanti enim mihi nihil tam videtur potuisse facere rustice.\n et si tibi placebit sic agere de fano ut coepimus, velim cohortere et\n exacuas Cluatium. nam etiam si alio loco placebit, illius nobis opera\n consilioque utendum puto. tu ad villam fortasse cras. \n "
            },
            "37":{
                "0":"\n a te heri duas epistulas accepi, alteram pridie datam Hilaro, alteram\n eodem die tabellario, accepique ab Aegypta liberto eodem die\n Piliam et Atticam plane belle se habere. quod \n mihi Bruti litteras, gratum. ad me quoque misit; quae litterae\n mihi redditae sunt tertio decimo die. eam ipsam ad te epistulam misi et ad\n eam exemplum mearum litterarum. \n \n ",
                "1":"\n \n de fano, si nihil mihi hortorum invenis, qui quidem\n tibi inveniendi sunt, si me tanti facis quanti certe facis, valde probo rationem tuam de\n Tusculano. quamvis prudens ad cogitandum sis, sicut es, tamen\n nisi magnae curae tibi esset ut ego consequerer id quod magno opere vellem, numquam ea\n res tibi tam belle in mentem venire potuisset. sed nescio quo pacto\n celebritatem requiro; itaque hortos mihi conficias necesse est. maxima est in\n Scapulae celebritas, propinquitas praeterea ubi sis, ne totum diem\n in villam. qua re ante quam discedis, Othonem, si\n Romae est, convenias pervelim. si nihil erit, etsi tu meam\n stultitiam consuesti ferre, eo tamen progrediar uti stomachere. Drusus enim\n certe vendere vult. si ergo aliud non erit, mea erit culpa nisi emero.\n qua in re ne labar, quaeso, provide. providendi autem una ratio\n est si quid de Scapulanis possumus. et velim me certiorem facias\n quam diu in suburbano sis futurus. \n \n ",
                "2":"\n \n apud \n Terentiam\n tam gratia opus est nobis tua quam auctoritate. sed \n facies ut videbitur. scio enim si quid mea intersit tibi maiori curae solere\n esse quam mihi. \n "
            },
            "38":{
                "0":"\n \n Hirtius ad me scripsit Sex. Pompeium\n Corduba exisse et fugisse in Hispaniam citeriorem,\n Gnaeum fugisse nescio quo; neque enim curo. nihil praeterea\n novi. litteras \n Narbone dedit x iiii Kal. Maias. \n tu mihi de Canini naufragio quasi dubia misisti.\n scribes igitur si quid erit certius. quod me a maestitia avocas,\n multum levaris si locum fano dederis. multa mihi εἰς ἀποθέωσιν in mentem veniunt, sed loco valde opus est. qua re\n etiam Othonem vide. \n "
            },
            "39":{
                "0":"\n \n non dubito quin occupatissimus fueris qui ad me nihil litterarum; sed homo\n nequam qui tuum commodum non exspectarit, cum ob eam unam causam missus esset.\n nunc quidem, nisi quid te tenuit, suspicor te esse in suburbano.\n at ego hic scribendo dies totos nihil equidem levor sed tamen aberro.\n \n \n ",
                "1":"\n \n Asinius\n Pollio ad me scripsit de impuro nostro cognato. quod \n Balbus minor nuper satis plane, Dolabella obscure, hic\n apertissime. ferrem graviter si novae aegrimoniae locus esset. sed \n tamen ecquid impurius? o hominem cavendum! quamquam mihi quidem—sed\n tenendus dolor est. tu , quoniam necesse nihil est, sic scribes aliquid si\n vacabis. \n "
            },
            "40":{
                "0":"\n \n quod putas oportere pervideri iam animi mei firmitatem graviusque quosdam\n scribis de me loqui quam aut te scribere aut Brutum, si qui me fractum esse\n animo et debilitatum putant sciant quid litterarum et cuius generis conficiam, credo, si\n modo homines sint, existiment me, sive ita levatus sim ut animum vacuum ad res\n difficilis scribendas adferam, reprehendendum non esse, sive hanc aberrationem a dolore\n delegerim quae maxime liberalis sit doctoque homine dignissima, laudari me etiam\n oportere. \n \n ",
                "1":"\n \n sed cum ego faciam omnia quae facere possim ad me adlevandum, tu effice id\n quod video te non minus quam me laborare. hoc mihi debere videor neque levari\n posse nisi solvero aut videro me posse solvere, id est locum qualem volo invenero.\n heredes \n Scapulae si istos hortos, ut scribis tibi Othonem dixisse,\n partibus quattuor factis liceri cogitant, nihil est scilicet emptori loci; sin\n venibunt, quid fieri possit videbimus. nam ille locus\n Publicianus qui est Treboni et Cusini erat ad\n me adlatus. sed scis aream esse. nullo pacto probo.\n Clodiae sane placent sed non puto esse venalis. de \n Drusi hortis, quamvis ab iis abhorreas, ut scribis, tamen eo confugiam nisi\n quid inveneris. aedificatio me non movet. nihil enim aliud\n aedificabo nisi id quod etiam si illos non habuero. Κῦρος δ' , ε' \n mihi sic placuit ut cetera\n Antisthenis, hominis acuti magis quam eruditi. \n "
            },
            "41":{
                "0":"\n \n tabellarius ad me cum sine litteris tuis venisset, existimavi tibi eam causam\n non scribendi fuisse quod pridie scripsisses ea ipsa ad quam rescripsi epistula.\n exspectaram tamen aliquid de litteris Asini\n Pollionis. sed nimium ex meo otio tuum specto.\n quamquam tibi remitto, nisi quid necesse erit, necesse ne habeas scribere\n nisi eris valde otiosus. \n \n ",
                "1":"\n \n de tabellariis facerem quod suades, si essent ullae necessariae litterae, ut\n erant olim cum tamen brevioribus diebus cotidie respondebant tempori tabellam, et erat\n aliquid, Silius, Drusus, alia quaedam. nunc nisi\n Otho exstitisset, quod scriberemus non erat; id \n ipsum dilatum est. tamen adlevor cum loquor tecum absens, multo etiam magis\n cum tuas litteras lego. sed quoniam et abes (sic enim arbitror) et scribendi\n necessitas nulla est, conquiescent litterae nisi quid novi exstiterit. \n \n "
            },
            "42":{
                "0":"\n \n qualis futura sit Caesaris vituperatio contra laudationem meam\n perspexi ex eo libro quem Hirtius ad me misit; in quo conligit vitia\n Catonis sed cum maximis laudibus meis. itaque misi librum ad\n Muscam ut tuis librariis daret. volo enim eum divulgari; quod\n quo facilius fiat imperabis tuis. \n \n ",
                "1":"\n \n συμβουλευτικὸν saepe conor. nihil reperio et\n quidem mecum habeo et Ἀριστοτέλουσ et Θεοπόμπου libros πρὸς Ἀλέξανδρον . sed quid simile? illi et quae ipsis\n honesta essent scribebant et grata Alexandro. ecquid tu eius\n modi reperis? mihi quidem nihil in mentem venit. quod scribis te\n vereri ne et gratia et auctoritas nostra hoc meo maerore minuatur, ego quid homines aut\n reprehendant aut postulent nescio. ne doleam? qui potest?\n ne iaceam? quis umquam minus? dum tua me domus\n levabat, quis a me exclusus? quis venit qui offenderet? Asturam sum a te\n profectus. legere isti laeti qui me reprehendunt tam multa non possunt quam\n ego scripsi. quam bene, nihil ad rem, sed genus scribendi id fuit quod nemo\n abiecto animo facere posset. triginta dies in hortis fui. quis aut\n congressum meum aut facilitatem sermonis desideravit? nunc ipsum ea lego, ea\n scribo ut ii qui mecum sunt difficilius otium ferant quam ego laborem. \n \n ",
                "2":"\n \n si quis requirit cur Romae non sim: quia discessus est; cur non\n sim in iis meis praediolis quae sunt huius temporis: quia frequentiam illam non facile\n ferrem. ibi sum igitur ubi is qui optimas Baias habebat\n quotannis hoc tempus consumere solebat. cum \n Romam venero, nec vultu nec oratione reprehendar. hilaritatem \n illam qua hanc tristitiam temporum condiebam in perpetuum amisi, constantia et\n firmitas nec animi nec orationis requiretur. \n \n ",
                "3":"\n \n de hortis Scapulanis hoc videtur effici posse, aliud tua gratia,\n aliud nostra, ut praeconi subiciantur. id nisi fit, excludemur.\n sin ad tabulam venimus, vincemus facultates Othonis nostra\n cupiditate. nam quod ad me de Lentulo scribis, non\n †est in eo†. Faberiana modo res certa sit tuque\n enitare, quod facis, quod volumus consequemur. \n \n ",
                "4":"\n \n quod quaeris quam diu hic: paucos dies. sed certum non habeo.\n simul ac constituero, ad te scribam, et tu ad me quam diu in suburbano sis\n futurus. quo die ego ad te haec misi, de Pilia et\n Attica mihi quoque eadem quae scribis et scribuntur et nuntiantur. \n "
            },
            "43":{
                "0":"\n \n nihil erat quod scriberem. scire tamen volebam ubi esses; si abes\n aut afuturus es, quando rediturus esses. facies igitur certiorem.\n et quod tu scire volebas ego quando ex hoc loco, postridie\n Idus\n Lanuvi constitui manere, inde postridie in Tusculano aut\n Romae. utrum sim facturus eo ipso die scies. \n \n ",
                "1":"\n \n scis quam sit φιλαίτιον συμφορά , minime in\n te quidem, sed tamen avide sum adfectus de fano, quod nisi non dico effectum erit sed\n fieri videro (audebo hoc dicere et tu ut soles accipies), incursabit in te dolor meus\n non iure ille quidem sed tamen feres hoc ipsum quod scribo ut omnia mea fers ac tulisti.\n omnis tuas consolationes unam hanc in rem velim conferas. \n si quaeris quid optem, primum Scapulae,\n deinde Clodiae, postea, si Silius nolet, Drusus\n aget iniuste, Cusini et Treboni. puto tertium\n esse dominum, Rebilum fuisse certo scio. sin autem tibi\n Tusculanum placet, ut significasti quibusdam litteris, tibi adsentiar.\n hoc quidem utique perficies, si me levari vis, quem iam etiam gravius\n accusas quam patitur tua consuetudo, sed facis summo amore et victus fortasse vitio meo.\n sed tamen si me levari vis, haec est summa levatio vel, si verum scire vis,\n una. \n \n ",
                "2":"\n \n Hirti epistulam si legeris, quae mihi quasi πρόπλασμα videtur eius vituperationis quam Caesar scripsit de\n Catone, facies me quid tibi visum sit, si tibi erit commodum, certiorem.\n redeo ad fanum. nisi hac aestate absolutum erit quam vides\n integram restare, scelere me liberatum non putabo. \n "
            },
            "44":{
                "0":"\n \n nullum a te desideravi diem litterarum; videbam enim quae scribis, et tamen\n suspicabar vel potius intellegebam nihil fuisse quod scriberes; a. d. vi\n Idus vero et abesse te putabam et plane videbam nihil te habere.\n ego tamen ad te fere cotidie mittam; malo enim frustra quam te non habere\n cui des, si quid forte sit quod putes me scire oportere. itaque accepi vi\n Idus litteras tuas inanis. quid enim habebas quod scriberes?\n mi tamen illud quicquid erat non molestum fuit, ut \n nihil aliud, scire me novi te nihil habere. scripsisti tamen nescio quid de\n Clodia. ubi ergo ea est aut quando ventura? placet mihi res\n sic ut secundum \n \n ",
                "1":"\n \n Othonem nihil magis. sed neque hanc vendituram puto \n (delectatur enim et copiosa est), et illud alterum quam sit difficile te non fugit.\n sed , obsecro, enitamur ut aliquid ad id quod cupio excogitemus. \n \n ",
                "2":"\n \n ego me hinc postridie \n id . exiturum puto sed\n aut in Tusculanum aut domum, inde fortasse Arpinum.\n cum certum sciero, scribam ad te. \n "
            },
            "45":{
                "0":"\n \n venerat mihi in mentem monere te ut id ipsum quod facis faceres.\n putabam enim commodius te idem istud domi agere posse interpellatione\n sublata. \n ego postridie Idus, ut\n scripsi ad te ante, Lanuvi manere constitui, inde aut Romae\n aut in Tusculano; scies ante utrum † quod scies recte\n illam rem fore levamento, bene facis cumidesse† mihi crede perinde ut\n existimare tu non potes. res indicat quanto opere id cupiam, quom tibi audeam\n confiteri quem id non ita valde probare arbitrer. sed ferendus tibi in hoc\n meus error. ferendus ? immo vero etiam adiuvandus. \n \n ",
                "1":"\n \n de \n Othone diffido, fortasse quia cupio. sed tamen maior etiam res\n est quam facultates nostrae, praesertim adversario et cupido et locuplete et herede.\n proximum est ut velim Clodiae. sed si ista minus\n confici possunt, effice quidvis. ego me maiore religione quam quisquam fuit\n ullius voti obstrictum puto. videbis etiam Trebonianos, etsi absunt domini.\n sed , ut ad te heri scripsi, considerabis etiam de Tusculano ne\n aestas effluat; quod certe non est committendum. \n \n "
            },
            "46":{
                "0":"\n \n et \n Hirtium aliquid ad te συμπαθῶσ de me\n scripsisse facile patior (fecit enim humane) et te eius epistulam ad me non misisse\n multo facilius; tu enim etiam humanius. illius librum quem ad me misit de\n Catone propterea volo divulgari a tuis ut ex istorum vituperatione sit\n illius maior laudatio. \n \n ",
                "1":"\n \n quod per Mustelam agis, habes hominem valde idoneum meique sane\n studiosum iam inde a Pontiano. perfice igitur aliquid. quid autem\n aliud nisi ut aditus sit emptori? quod per quemvis heredem potest effici. sed \n Mustelam id perfecturum, si rogaris, puto. mihi vero et locum\n quem opto ad id quod volumus dederis et praeterea ἐγγήραμα . nam illa Sili et Drusi non\n satis οἰκοδεσποτικὰ mihi videntur. quid \n enim? sedere totos dies in villa? ista igitur malim, primum\n Othonis, deinde Clodiae. si nihil fiet, aut\n Druso ludus est suggerendus aut utendum Tusculano.\n \n \n ",
                "2":"\n \n quod domi te inclusisti ratione fecisti; sed, quaeso, confice et te vacuum\n redde nobis. ego hinc, ut scripsi antea, postridie Idus\n Lanuvi, deinde postridie in Tusculano. Contudi enim animum et\n fortasse vici, si modo permansero. scies igitur fortasse cras, summum\n perendie. \n sed quid est, quaeso?\n Philotimus nec Carteiae\n Pompeium teneri (qua de re litterarum ad Clodium\n Patavinum missarum exemplum mihi Oppius et Balbus\n miserant, se id factum arbitrari) bellumque narrat reliquum satis magnum.\n solet omnino esse Fulviniaster. sed tamen, si quid habes.\n volo etiam de naufragio Caniniano scire quid sit. \n \n \n ",
                "3":"\n \n ego hic duo magna συντάγματα absolvi; nullo\n enim alio modo a miseria quasi aberrare possum. tu mihi, etiam si nihil erit\n quod scribas, quod fore ita video, tamen id ipsum scribas velim te nihil habuisse quod\n scriberes, dum modo ne his verbis. \n "
            },
            "47":{
                "0":"\n \n de \n Attica optime. ἀκηδία tua me movet, etsi\n scribis nihil esse. in \n Tusculano eo commodius ero quod et crebrius tuas litteras accipiam et te\n ipsum non numquam videbo; nam ceteroqui ἀνεκτότερα \n erant Asturae. nec haec quae refricant hic me magis angunt; etsi\n tamen, ubicumque sum, illa sunt mecum. de \n Caesare vicino scripseram ad te, quia cognoram ex tuis litteris.\n eum \n σύνναον \n Quirini malo quam Salutis. tu vero pervulga\n Hirtium. id enim ipsum putaram quod scribis, ut cum ingenium\n amici nostri probaretur, ὑπόθεσισ vituperandi\n Catonis inrideretur. \n "
            },
            "48":{
                "0":"\n \n vincam , opinor, animum et\n Lanuvio pergam in Tusculanum. aut enim mihi in\n perpetuum fundo illo carendum est (nam dolor idem manebit, tantum modo occultius) aut\n nescio quid intersit utrum illuc nunc veniam an ad decem annos. neque enim\n ista maior admonitio quam quibus adsidue conficior et dies et noctes.\n \n quid ergo? inquies, nihil litterae? \n in hac quidem re vereor ne etiam contra; nam essem fortasse durior.\n exculto enim animo nihil agreste, nihil inhumanum est. \n \n ",
                "1":"\n \n tu igitur, ut scripsisti, nec id incommodo tuo. vel binae enim\n poterunt litterae. occurram etiam si necesse erit. ergo id quidem\n ut poteris. \n "
            },
            "49":{
                "0":"\n \n de \n Mustela, ut scribis, etsi magnum opus est. eo magis delabor ad\n Clodiam. quamquam in utroque Faberianum nomen\n explorandum est. de quo nihil nocuerit si aliquid cum Balbo eris\n locutus et quidem, ut res est, emere nos velle nec posse sine isto nomine nec audere re\n incerta. sed quando Clodia\n Romae futura est et quanti rem aestimas? eo prorsus specto, non\n quin illud malim sed et magna res est et difficile certamen cum cupido, cum locuplete,\n cum herede. etsi de cupiditate nemini concedam; ceteris rebus inferiores\n sumus. sed haec coram. \n "
            },
            "50":{
                "0":"\n \n Hirti librum, ut facis, divulga. de \n Philotimo idem et ego arbitrabar. domum tuam pluris video\n futuram vicino Caesare. tabellarium meum hodie exspectamus.\n nos de Pilia et Attica certiores faciet.\n \n domi te libenter esse facile credo.\n sed velim scire quid tibi restet aut iamne confeceris. ego te in\n Tusculano exspecto eoque magis quod Tironi statim te\n venturum scripsisti et addidisti te putare opus esse. \n \n "
            },
            "51":{
                "0":"\n \n sentiebam omnino quantum mihi praesens prodesses sed multo magis post\n discessum tuum sentio. quam ob rem, ut ante ad te scripsi, aut ego ad te\n totus aut tu ad me, quod licebit. \n \n ",
                "1":"\n \n heri non multo post quam tu a me discessisti, puto, quidam urbani ut\n videbantur ad me mandata et litteras attulerunt a C. Mario\n C. f. C. n. multis verbis agere mecum per cognationem quae\n mihi secum esset, per eum Marium quem scripsissem, per eloquentiam\n L. Crassi avi sui ut se defenderem, causamque suam mihi\n perscripsit. rescripsi patrono illi nihil opus esse, quoniam\n Caesaris propinqui eius omnis potestas esset, viri optimi et hominis\n liberalissimi; me tamen ei fauturum. o tempora! fore cum dubitet Curtius\n consulatum petere! sed haec hactenus. \n \n ",
                "2":"\n \n de \n Tirone mihi curae est. sed iam sciam quid agat. heri \n enim misi qui videret; cui etiam ad te litteras dedi. epistulam ad\n Ciceronem tibi misi. horti quam in diem proscripti sint velim\n ad me scribas. \n "
            },
            "52":{
                "0":"\n ut me levarat tuus adventus sic discessus adfiixit. qua re cum poteris, id\n est cum Sexti auctioni operam dederis, revises nos. vel unus\n dies mihi erit utilis, quid dicam gratus ? ipse \n Romam venirem ut una essemus, si satis consultum quadam de re haberem.\n \n \n "
            },
            "53":{
                "0":"\n \n Tironem habeo citius quam verebar. venit etiam\n Nicias, et Valerium hodie audiebam esse venturum.\n quamvis multi sint, magis tamen ero solus quam si unus esses.\n sed exspecto te, a Peducaeo utique, tu autem significas\n aliquid etiam ante. verum id quidem ut poteris. \n \n ",
                "1":"\n \n de \n Vergilio, ut scribis. hoc tamen velim scire quando auctio.\n epistulam ad Caesarem mitti video tibi placere.\n quid quaeris? mihi quoque hoc idem maxime placuit et eo magis quod nihil\n est in ea nisi optimi civis, sed ita optimi ut tempora; quibus parere omnes πολιτικοὶ praecipiunt. sed scis ita nobis esse\n visum ut isti ante legerent. tu igitur id curabis. sed nisi plane\n iis intelleges placere, mittenda non est. id autem utrum illi sentiant anne\n simulent tu intelleges. mihi simulatio pro repudiatione fuerit. τοῦτο δὲ μηλώσῃ. \n \n \n ",
                "2":"\n \n de \n Caerellia quid tibi placeret Tiro mihi narravit; debere non\n esse dignitatis meae, perscriptionem tibi placere: \n \n hoc métuere, alterum ín metu non\n pónere. \n \n sed et haec et multa alia coram. sustinenda tamen, si tibi\n videbitur, solutio est nominis Caerelliani dum et de Metone et de\n Faberio sciamus. \n "
            },
            "54":{
                "0":"\n \n L. Tullium\n Montanum nosti qui cum Cicerone profectus est. ab \n eius sororis viro litteras accepi Montanum\n Planco debere, quod praes pro Flaminio sit, HS x_x_ ; de ea re nescio quid te a Montano rogatum. sane \n velim, sive \n Plancus est rogandus sive qua re potes illum iuvare, iuves.\n pertinet ad nostrum officium. si res tibi forte notior est quam\n mihi, aut si Plancum rogandum putas, scribas ad me velim ut quid rei sit et\n quid rogandum sciam. \n \n ",
                "1":"\n \n de epistula ad Caesarem quid egeris exspecto. de \n Silio non ita sane laboro. tu mi aut Scapulanos aut\n Clodianos efficias necesse est. sed nescio quid videris\n dubitare de Clodia; utrum quando veniat an sintne venales? sed \n quid est quod audio Spintherem fecisse divortium? \n de lingua Latina securi es animi. dices ,\n qui talia a conscribis?' ἀπόγραφα sunt,\n minore labore fiunt; verba tantum adfero quibus abundo. \n "
            },
            "55":{
                "0":"\n \n ego etsi nihil habeo quod ad te scribam, scribo tamen quia tecum loqui\n videor. hic nobiscum sunt Nicias et Valerius.\n hodie tuas litteras exspectabamus matutinas. erunt fortasse\n alterae posmeridianae, nisi te Epiroticae litterae impedient quas ego non\n interpello. misi ad te epistulas ad Marcianum et ad\n Montanum. eas in eundem fasciculum velim addas, nisi forte iam\n dedisti. \n "
            }
        },
        "12":{
            "0":{
                "0":"\n \n ad \n Cicerone ita scripsisti ut neque severius neque temperatius scribi poterit\n nec magis quam quem ad modum ego maxime vellem; prudentissime etiam ad\n Tullios. \n \n ",
                "1":"\n \n qua re aut ista proficient aut aliud agamus. de pecunia vero video\n a te omnem diligentiam adhiberi vel potius iam adhibitam esse. quod si\n efficis, a te hortos habebo. nec vero ullum genus possessionis est quod\n malim, maxime scilicet ob eam causam quae suscepta est; cuius festinationem mihi tollis,\n quoniam de aestate polliceris vel potius recipis. deinde etiam ad καταβίωσιν maestitiamque minuendam nihil mihi reperiri potest\n aptius; cuius rei cupiditas impellit me interdum ut te hortari velim. sed me\n ipse revoco; non enim dubito quin, quod me valde velle putes, in eo tu me ipsum\n cupiditate vincas. itaque istuc iam pro facto habeo. \n \n ",
                "2":"\n \n exspecto quid istis placeat de epistula ad Caesarem.\n Nicias te, ut debet, amat vehementerque tua sui memoria delectatur.\n ego vero Peducaeum nostrum vehementer diligo; nam et quanti\n patrem feci, †totum in hunc† ipsum per se aeque amo atque illum\n amavi, te vero plurimum qui hoc ab utroque nostrum fieri velis. si hortos\n inspexeris et si de epistula certiorem me feceris, dederis mihi quod ad te\n scribam; si minus, scribam tamen aliquid. numquam enim deerit. \n "
            },
            "1":{
                "0":"\n \n gratior mihi celeritas tua quam ipsa res. quid enim indignius?\n sed iam ad ista obduruimus et humanitatem omnem exuimus. tuas \n litteras hodie exspectabam, nihil equidem ut ex iis novi; quid enim? verum\n tamen— \n "
            },
            "2":{
                "0":"\n \n Oppio et Balbo epistulas deferri iubebis, et tamen\n Pisonem sicubi de auro. Faberius si venerit, videbis ut\n tantum attribuatur, si modo attribuetur, quantum debetur. accipies ab\n Erote. Ariarathes\n Ariobarzani filius Romam venit. \n \n ",
                "1":"\n \n vult , opinor, regnum aliquod emere a Caesare; nam quo modo nunc\n est, pedem ubi ponat in suo non habet. omnino eum Sestius noster\n parochus publicus occupavit; quod quidem facile patior. verum tamen, quod\n mihi summo beneficio meo magna cum fratribus illius necessitudo est, invito eum per\n litteras ut apud me deversetur. ad eam rem cum mitterem\n Alexandrum, has ei dedi litteras. \n "
            },
            "3":{
                "0":"\n \n cras igitur auctio Peducaei. cum poteris ergo; etsi\n impediet fortasse Faberius. sed tamen cum licebit.\n Dionysius noster graviter queritur et tamen iure a discipulis abesse tam\n diu. multis verbis scripsit ad me, credo item ad te. mihi quidem\n videtur etiam diutius afuturus. ac nollem; valde enim hominem desidero.\n a te litteras exspectabam, nondum scilicet; nam has\n mane rescribebam. \n "
            },
            "4":{
                "0":"\n \n ego vero ista nomina sic probo ut nihil aliud me moveat nisi quod tu videris\n dubitare. illud enim non accipio in bonam partem, quod \n ad me refers; qui si ipse negotium meum gererem, nihil gererem nisi consilio tuo.\n sed tamen intellego magis te id facere diligentia qua semper uteris quam\n quod dubites de nominibus istis. etenim \n Caelium non probas, plura non vis. utrumque laudo. his igitur\n utendum †espraes† aliquando factus esset in his quidem tabulis. a\n me igitur omnia. quod dies longior est (teneamus modo quod volumus), puto\n fore istam etiam a praecone diem, certe ab heredibus. \n \n ",
                "1":"\n \n de \n Crispo et Mustela videbis, et velim scire quae sit pars\n duorum. de \n Bruti adventu eram factus certior. attulerat enim ab eo\n Aegypta libertus litteras. misi ad te epistulam, quia commode\n scripta erat. \n "
            },
            "5":{
                "0":"\n \n habeo munus a te elaboratum decem legatorum: et quidem de\n Tuditano idem puto. nam filius anno post quaestor\n fuit quam consul Mummius. sed quoniam saepius de nominibus\n quaeris quid placeat, ego quoque tibi saepius respondeo placere. si quid\n poteris, cum Pisone conficies; Avius enim videtur in officio\n futurus. velim ante possis, si minus, utique simul simus quom\n Brutus veniet in Tusculanum. magni interest mea\n una nos esse. scies autem qui dies is futurus sit, si puero negotium dederis\n ut quaerat. \n "
            },
            "6":{
                "0":"\n Sp. Mummium putaram in decem\n legatis fuisse sed videlicet (etenim εὔλογον ) fratri\n fuisse. fuit enim ad Corinthum. misi tibi\n Torquatum. conloquere tu quidem cum Silio, ut\n scribis, et urge. illam diem negabat esse mense Maio, istam non\n negabat. sed tu ut omnia istuc quoque ages diligenter. de \n Crispo et Mustela scilicet quom quid egeris. \n \n ",
                "1":"\n \n quoniam ad Bruti adventum fore te nobiscum polliceris, satis\n est, praesertim cum hi tibi dies in magno nostro negotio consumantur. \n "
            },
            "7":{
                "0":"\n \n de aquae ductu probe fecisti. columnarium vide ne nullum debeamus; quamquam\n mihi videor isse a \n Camillo commutatam esse legem. \n \n ",
                "1":"\n \n Pisoni quid est quod honestius respondere possimus quam solitudinem\n Catonis? nec coheredibus solum Herennianis sed\n etiam, ut scis (tu enim mecum egisti), de puero Lucullo, quam\n pecuniam tutor (nam hoc quoque ad rem pertinet) in Achaia sumpserat.\n sed agit liberaliter, quoniam negat se quicquam facturum contra nostram\n voluntatem. coram igitur ut scribis, constituemus quem ad modum rem\n explicemus. quod reliquos coheredes convenisti, plane bene. \n \n ",
                "2":"\n \n quod epistulam meam ad Brutum poscis, non habeo eius exemplum;\n sed tamen salvum est et ait Tiro te habere oportere et, ut recordor, una\n cum illius obiurgatoria tibi meam quoque quam ad eum rescripseram misi. \n \n ",
                "3":"\n \n iudiciali molestia ut caream videbis. \n "
            },
            "8":{
                "0":"\n \n Tuditanum istum proavum Hortensi plane non noram et filium qui\n tum non potuerat esse legatus fuisse putaram. Mummium fuisse ad\n Corinthum pro certo habeo. saepe enim hic\n Spurius, qui nuper †est†, epistulas mihi pronuntiabat\n versiculis facetis ad familiaris missas a Corintho. sed non\n dubito quin fratri fuerit legatus non in decem. atque hoc etiam accepi, non\n solitos maiores nostros eos legare in decem qui essent imperatorum necessarii, ut nos\n ignari pulcherrimorum institutorum aut neglegentes potius M.\n Lucullum et L. Murenam et ceteros coniunctissimos ad\n L. Lucullum misimus. illudque \n εὐλογώτατον , illum fratri in primis eius legatis\n fuisse. o operam tuam multam qui et haec cures et mea expedias et sis in tuis non multo\n minus diligens quam in meis! \n "
            },
            "9":{
                "0":"\n \n Sestius apud me fuit et Theopompus pridie. venisse \n a Caesare narrabat litteras; hoc scribere, sibi certum esse\n Romae manere causamque eam ascribere quae erat in epistula nostra, ne se\n absente leges suae neglegerentur sicut esset neglecta sumptuaria (est εὔλογον idque eram suspicatus. sed istis mos\n gerendus est, nisi placet hanc ipsam sententiam nos persequi), et Lentulum\n cum Metella certe fecisse divortium. haec omnia tu melius.\n rescribes igitur quicquid voles, dum modo aliquid. iam enim non\n reperio quid te rescripturum putem, nisi forte de Mustela aut si\n Silium videris \n "
            },
            "10":{
                "0":"\n \n Brutus heri venit in Tusculanum post horam decimam.\n hodie igitur me videbit ac vellem tum tu adesses. iussi equidem\n ei nuntiari te, quoad potuisses, exspectasse eius adventum venturumque si audisses\n meque, ut facio, continuo te certiorem esse facturum. \n "
            },
            "11":{
                "0":"\n \n plane nihil erat quod ad te scriberem; modo enim discesseras et paulo post\n triplicis remiseras. velim cures fasciculum ad Vestorium\n deferendum et aliquoi des negotium qui quaerat. Q. Staberi fundus\n num quis in Pompeiano\n \n Nolanove venalis sit. epitomen \n Bruti\n Caelianorum velim mihi mittas et a Philoxeno\n Παναιτίου περὶ Προνοίασ . te \n Idibus videbo cum tuis. \n "
            },
            "12":{
                "0":"\n \n commodum discesseras heri cum Trebatius venit, paulo post\n Curtius, hic salutandi causa sed mansit invitatus. Trebatium\n nobiscum habemus. hodie mane Dolabella. multus sermo\n ad multum diem. nihil possum dicere ἐκτενέστερον , nihil φιλοστοργότερον .\n ventum est tamen ad Quintum. multa \n ἄφατα , ἀδιήγητα , sed\n unum eius modi quod nisi exercitus sciret, non modo Tironi dictare sed ne\n ipse quidem auderem scribere \n sed hactenus. \n εὐκαίρωσ ad me venit, cum haberem\n Dolabellam, Torquatus humanissimeque Dolabella\n quibus verbis secum egissem exposuit. commodum enim egeram diligentissime;\n quae diligentia grata est visa Torquato. \n \n ",
                "1":"\n a te exspecto si quid de Bruto.\n quamquam \n Nicias confectum putabat sed divortium non probari. quo etiam\n magis laboro idem quod tu. si quid est enim offensionis, haec res mederi\n potest. mihi \n Arpinum eundum est. nam et opus est constitui a nobis illa\n praediola et vereor ne exeundi potestas non sit cum Caesar venerit: de\n cuius adventu eam opinionem Dolabella habet quam tu coniecturam faciebas ex\n litteris Messallae. cum illuc venero intellexeroque quid negoti\n sit, tum ad quos dies rediturus sim scribam ad te. \n \n "
            },
            "13":{
                "0":"\n \n minime miror te et graviter ferre de Marcello et plura vereri\n periculi genera. quis enim hoc timeret quod neque acciderat antea nec\n videbatur natura ferre ut accidere posset? omnia igitur metuenda.\n sed illud παρὰ τὴν ἱστορίαν , tu\n praesertim, me reliquum consularem. quid ? tibi Servius quid\n videtur? quamquam hoc nullam ad partem valet scilicet, mihi praesertim qui\n non minus bene actum cum illis putem. quid enim sumus aut quid esse possumus?\n domin an foris? quod nisi mihi hoc venisset in mentem scribere ista nescio\n quae, quo verterem me non haberem. \n \n ",
                "1":"\n \n ad \n Dolabellam, ut scribis, ita puto faciendum, κοινότερα quaedam et πολιτικώτερα .\n faciendum certe aliquid est; valde enim desiderat. \n \n ",
                "2":"\n \n Brutus si quid egerit, curabis ut sciam; cui quidem quam primum agendum\n puto, praesertim si statuit. sermunculum enim omnem aut restinxerit aut\n sedarit. sunt enim qui loquantur etiam mecum. sed haec ipse\n optime, praesertim si etiam tecum loquetur. \n mihi est\n in animo proficisci xi Kal. hic enim nihil habeo quod agam, ne hercule\n illic quidem nec usquam sed tamen aliquid illic. hodie Spintherem exspecto.\n misit enim Brutus ad me. per litteras purgat\n Caesarem de interitu Marcelli; in quem ne si insidiis quidem\n ille interfectus esset caderet ulla suspicio. nunc vero cum de\n Magio constet, nonne furor eius causam omnem sustinet? plane \n quid sit non intellego. explanabis igitur. quamquam nihil habeo\n quod dubitem nisi ipsi Magio quae fuerit causa amentiae; pro quo quidem\n etiam sponsor sum factus. et nimirum id fuit. solvendo enim non\n erat. credo eum petisse a Marcello aliquid et illum,\n †aut erat†, constantius respondisse. \n "
            },
            "14":{
                "0":"\n \n \n οὐ ταὐτὸν εἶδοσ . \n credebam esse facile; totum est aliud postea quam sum a te diiunctior.\n sed fuit faciendum ut et constituerem mercedulas praediorum et ne magnum\n onus observantiae Bruto nostro imponerem. posthac enim poterimus\n commodius colere inter nos in Tusculano. hoc autem tempore, cum\n ille me cotidie videre vellet, ego ad illum ire non possem, privabatur omni delectatione\n Tusculani. \n \n ",
                "1":"\n \n tu igitur si Servilia venerit, si Brutus quid\n egerit, etiam si constituerit quando obviam, quicquid denique erit quod scire me\n oporteat scribes. Pisonem, si poteris, convenies. vides quam\n maturum sit. sed tamen quod commodo tuo fiat. \n "
            },
            "15":{
                "0":"\n \n valde me memorderunt epistulae tuae de Attica nostra; eaedem\n tamen sanaverunt. quod enim te ipse consolabare eisdem litteris, id mihi erat\n satis firmum ad leniendam aegritudinem. \n \n ",
                "1":"\n \n Ligarianam praeclare vendidisti. posthac quicquid scripsero tibi\n praeconium deferam. \n ",
                "2":"\n \n quod ad me de\n Varrone\n scribis, scis me antea orationes aut aliquid id genus solitum scribere ut\n Varronem nusquam possem intexere. postea autem quam haec coepi\n φιλολογώτερα , iam Varro mihi\n denuntiaverat magnam sane et gravem προσφώνησιν .\n biennium praeteriit cum ille Καλλιπίδησ \n adsiduo cursu cubitum nullum processerit, ego autem me parabam ad id quod ille mihi\n misisset ut \n αὐτῷ τῷ μέτρῳ καὶ , si modo potuissem; nam hoc etiam Hesiodus\n ascribit, \n αἴ κε δύνηαι . \n nunc illam περὶ Τελῶν σύνταξιν sane mihi\n probatam Bruto, ut tibi placuit, despondimus, idque tu eum non nolle mihi scripsisti. ergo illam Ἀκαδημικήν , in qua homines nobiles illi quidem sed nullo modo philologi\n nimis acute loquuntur, ad Varronem transferamus. etenim sunt\n Antiochia quae iste valde probat. Catulo et\n Lucullo alibi reponemus, ita tamen si tu hoc probas; deque eo mihi\n rescribas velim. \n \n ",
                "3":"\n \n de Brinniana auctione accepi a Vestorio litteras. ait \n sine ulla controversia rem ad me esse conlatam. Romae videlicet aut in\n Tusculano me fore putaverunt a. d. viii Kal. Quint. \n dices igitur vel amico tuo S. Vettio coheredi meo vel\n Labeoni nostro paulum proferant auctionem; me circiter Nonas\n in Tusculano fore. cum \n Pisone\n Erotem habes. de \n Scapulanis hortis toto pectore cogitemus. dies adest. \n "
            },
            "16":{
                "0":"\n \n commotus tuis litteris, quod ad me de Varrone scripseras, totam\n Academiam ab hominibus nobilissimis abstuli, transtuli ad nostrum sodalem\n et ex duobus libris contuli in quattuor. grandiores sunt omnino quam erant\n illi sed tamen multa detracta. tu autem mihi pervelim scribas qui\n intellexeris illum velle; illud vero utique scire cupio quem intellexeris ab eo ζηλοτυπεῖσθαι nisi forte Brutum. id \n hercle restabat! sed tamen scire pervelim. libri quidem ita\n exierunt nisi forte me communis φιλαυτία decipit, ut in\n tali genere ne apud Graecos quidem simile quicquam. tu illam\n iacturam feres aequo animo quod illa quae habes de Academicis frustra\n descripta sunt. multo tamen haec erunt splendidiora, breviora, meliora.\n \n \n ",
                "1":"\n \n nunc autem ἀπορῶ quo me vertam.\n volo \n Dolabellae valde desideranti; non reperio quid, et simul \n αἰδέομαι Τρῶασ \n neque, si aliquid, potero μέμψιν effugere.\n aut cessandum igitur aut aliquid excogitandum. sed quid haec\n levia curamus? \n \n ",
                "2":"\n \n Attica mea, obsecro te, quid agit? quae me valde angit.\n sed crebro regusto tuas litteras; in his acquiesco. tamen \n exspecto novas. \n \n \n ",
                "3":"\n Brinni libertus coheres noster scripsit ad me velle,\n si mihi placeret, coheredes se et Sabinum\n Albium ad me venire. id ego plane nolo. hereditas \n tanti non est. et tamen obire auctionis diem facile poterunt (est enim iii\n Idus), si me in Tusculano postridie Nonas mane\n convenerint. quod si laxius volent proferre diem, poterunt vel biduum vel\n triduum vel ut videbitur; nihil enim interest. qua re nisi iam profecti sunt,\n retinebis homines. de \n Bruto, si quid egerit, de Caesare, si quid scies, si quid erit\n praeterea scribes. \n "
            },
            "17":{
                "0":"\n \n illud etiam atque etiam consideres velim, placeatne tibi mitti ad\n Varronem quod scripsimus. etsi etiam ad te aliquid\n pertinet. nam scito te ei dialogo adiunctum esse tertium. opinor \n igitur consideremus. etsi nomina iam facta sunt; sed vel induci vel mutari\n possunt. \n \n \n ",
                "1":"\n \n quid agit, obsecro te, Attica nostra? nam triduo abs\n te nullas acceperam; nec mirum. nemo enim venerat nec fortasse causa fuerat.\n itaque ipse quod scriberem non habebam. quo autem die has\n Valerio dabam exspectabam aliquem meorum. qui si venisset et a\n te quid attulisset, videbam non defuturum quod scriberem. \n "
            },
            "18":{
                "0":"\n \n nos cum flumina et solitudinem sequeremur quo facilius sustentare nos\n possemus, pedem e villa adhuc egressi non sumus; ita magnos et adsiduos imbris\n habebamus. illam \n Ἀκαδημικὴν σύνταξιν totam ad Varronem\n traduximus. primo fuit Catuli, Luculli,\n Hortensi; deinde quia παρὰ τὸ πρέπον \n videbatur, quod erat hominibus nota non illa quidem ἀπαιδευσία sed in iis rebus ἀτριψία ,\n simul ac veni ad villam, eosdem illos sermones ad Catonem\n Brutumque transtuli. ecce tuae litterae de Varrone.\n nemini visa est aptior Antiochia ratio. \n \n ",
                "1":"\n \n sed tamen velim scribas ad me, primum placeatne tibi aliquid ad illum,\n deinde, si placebit, hocne potissimum. \n quid ?\n Servilia iamne venit? Brutus ecquid agit et quando?\n de \n Caesare quid auditur? ego ad Nonas, quem ad modum\n dixi. tu cum Pisone, si quid poteris. \n "
            },
            "19":{
                "0":"\n iv Kal. exspectabam Roma aliquid; †non imperassem.\n igitur aliquid tuis†. nunc eadem illa, quid\n Brutus cogitet, aut si aliquid egit, ecquid a Caesare.\n sed quid ista quae minus curo? Attica nostra quid agat scire\n cupio. etsi tuae litterae (sed iam nimis veteres sunt) recte sperare iubent,\n tamen exspecto recens aliquid. \n \n \n ",
                "1":"\n \n vides propinquitas quid habeat. nos vero conficiamus hortos.\n conloqui videbamur in Tusculano cum essem. tanta erat\n crebritas litterarum. sed id quidem iam erit. ego interea admonitu\n tuo perfeci sane argutulos libros ad Varronem sed tamen exspecto quid ad ea\n quae scripsi ad te, primum qui intellexeris eum desiderare a me cum ipse homo πολυγραφώτατοσ numquam me lacessisset; deinde quem ζηλοτυπεῖν \n nisi forte Brutum, quem si non \n ζηλοτυπεῖσ multo Hortensium minus aut eos\n qui de re publica loquuntur. plane hoc mihi explices velim, in primis\n maneasne in sententia ut mittam ad eum quae scripsi, an nihil necesse putes.\n sed haec coram. \n "
            },
            "20":{
                "0":"\n \n commodum discesserat Hilarus librarius iv Kal., cui dederam\n litteras ad te, quom venit tabellarius cum tuis litteris pridie datis; in quibus illud\n mihi gratissimum fuit quod Attica nostra rogat te ne tristis sis, quodque\n tu ἀκίνδυνα esse scribis. \n \n \n ",
                "1":"\n \n Ligarianam, ut video, praeclare auctoritas tua commendavit.\n scripsit enim ad me Balbus et Oppius mirifice se\n probare ob eamque causam ad Caesarem eam se oratiunculam misisse.\n hoc igitur idem tu mihi antea scripseras. \n \n ",
                "2":"\n \n in \n Varrone ista causa me non moveret ne viderer φιλένδοξοσ (sic enim constitueram neminem includere in dialogos eorum qui\n viverent); sed quia scribis et desiderari a Varrone\n et magni illum aestimare, eos confeci et absolvi nescio quam bene, sed ita accurate ut\n nihil posset supra, Academicam omnem quaestionem libris quattuor.\n in eis quae erant contra ἀκαταληψίαν \n praeclare conlecta ab Antiocho, Varroni dedi. ad ea\n ipse respondeo; tu es tertius in sermone nostro. si \n Cottam et Varronem fecissem inter se disputantis, ut a te proximis litteris admoneor, meum κωφὸν πρόσωπον esset. \n \n ",
                "3":"\n \n hoc in antiquis personis suaviter fit, ut et Heraclides in\n multis et nos in vi de re publica libris fecimus.\n sunt etiam de oratore nostri tres mihi vehementer probati.\n in eis quoque eae personae sunt ut mihi tacendum fuerit.\n Crassus enim loquitur, Antonius, Catulus senex,\n C. Iulius frater Catuli, Cotta,\n Sulpicius. puero me hic sermo inducitur, ut nullae esse\n possent partes meae. quae autem his temporibus scripsi Ἀριστοτέλειον morem habent in quo ita sermo inducitur ceterorum ut penes\n ipsum sit principatus. ita confeci quinque libros περὶ ut Epicurea\n L. Torquato, Stoica\n M. Catoni, Περιπατητικὰ \n M. Pisoni darem. ἀζηλοτύπητον id\n fore putaram quod omnes illi decesserant. \n haec \n Academica, ut scis, cum Catulo,\n Lucullo, Hortensio contuleram. sane in personas\n non cadebant; erant enim λογικώτερα quam ut illi\n de iis somniasse umquam viderentur. itaque ut legi tuas de\n Varrone, tamquam ἕρμαιον adripui.\n aptius esse nihil potuit ad id philosophiae genus quo ille maxime mihi\n delectari videtur, †easque† partis ut non sim consecutus ut\n superior mea causa videatur. sunt enim vehementer πιθανὰ \n Antiochia; quae diligenter a me expressa acumen habent\n Antiochi, nitorem orationis nostrum si modo is est aliquis in nobis.\n sed tu dandosne putes hos libros Varroni\n etiam atque etiam videbis. mihi quaedam occurrunt; sed\n ea coram. \n "
            },
            "21":{
                "0":"\n a Caesare litteras accepi consolatorias datas pridie Kal.\n Maias \n Hispali. de urbe augenda quid sit promulgatum non intellexi.\n id scire sane velim. Torquato nostra officia grata esse facile\n patior eaque augere non desinam. \n \n ",
                "1":"\n \n ad \n Ligarianam de uxore Tuberonis et privigna neque possum iam\n addere (est enim pervulgata) neque Tuberonem volo offendere; mirifice est\n enim φιλαίτιοσ . theatrum quidem sane bellum\n habuisti. \n \n ",
                "2":"\n \n ego etsi hoc loco facillime sustentor tamen te videre cupio.\n itaque ut constitui adero. fratrem credo a te esse conventum.\n scire igitur studeo quid egeris. \n \n ",
                "3":"\n \n de fama nihil sane laboro; etsi scripseram ad te tunc stulte nihil\n melius ; curandum enim non est. atque hoc in omni vita sua\n quemque a recta conscientia traversum unguem non oportet discedere viden quam\n φιλοσόφωσ ? an tu nos frustra existimas\n haec in manibus habere? \n δεδῆχθαι te eo nollem, quod\n nihil erat. redeo enim rursus eodem. quicquamne me putas curare\n †in toto,† nisi ut ei ne desim? id ago scilicet ut\n iudicia videar tenere. μὴ γὰρ αὐτοῖσ \n vellem tam domestica ferre possem quam ista contemnere. putas \n autem me voluisse aliquid quod perfectum non sit? non licet scilicet\n sententiam suam. sed tamen quae tum acta sunt non possum non probare et tamen\n non curare pulchre possum, sicuti facio. sed nimium multa de nugis. \n "
            },
            "22":{
                "0":"\n \n ad \n Hirtium dederam epistulam sane grandem quam scripseram proxime in\n Tusculano. huic quam tu mihi misisti rescribam alias.\n \n \n ",
                "1":"\n \n nunc alia malo. quid possum de Torquato, nisi aliquid\n a Dolabella? quod simul ac, continuo scietis.\n exspectabam hodie aut summum cras ab eo tabellarios; qui simul ac venerint,\n mittentur ad te. a Quinto exspecto. proficiscens enim e\n Tusculano viii Kal., ut scis, misi ad eum tabellarios. \n \n ",
                "2":"\n \n nunc ad rem ut redeam, inhibere illud tuum, quod valde mihi\n adriserat, vehementer displicet. est enim verbum totum nauticum.\n quamquam id quidem sciebam sed arbitrabar sustineri remos cum inhibere\n essent remiges iussi. id non esse eius modi didici heri cum ad villam nostram\n navis appelleretur. non enim sustinent sed alio modo remigant.\n id ab ἐποχῇ remotissimum est.\n qua re facies ut ita sit in libro quem ad modum fuit. dices hoc\n idem Varroni, si forte mutavit. nec est melius quicquam quam ut\n Lucilius, \n sustineas currum ut bonus saepe agitator\n equosque. \n semperque \n Carneades\n προβολὴν pugilis et retentionem aurigae similem facit\n ἐποχῇ . inhibitio autem remigum motum\n habet et vehementiorem quidem remigationis navem convertentis ad puppim.\n vides quanto haec diligentius curem quam aut de rumore aut de\n Pollione. \n \n ",
                "3":"\n \n de \n Pansa etiam si quid certius (credo enim palam factum esse), de Critonio, si\n quid †esset certe ne† de Metello et Balbino. \n "
            },
            "23":{
                "0":"\n \n dic mihi, placetne tibi primum edere iniussu meo? hoc ne\n Hermodorus quidem faciebat, is qui Platonis libros solitus\n est divulgare, ex quo \n λόγοισιν . \n quid ? illud rectumne existimas quoiquam ante quam \n Bruto, cui te auctore προσφωνῶ ?\n scripsit enim Balbus ad me se a te quintum de\n finibus librum descripsisse; in quo non sane multa mutavi sed tamen quaedam.\n tu autem commode feceris si reliquos continueris, ne et ἀδιόρθωτα habeat Balbus et ἕωλα \n Brutus. sed haec hactenus, ne videar περὶ . etsi nunc quidem maxima mihi sunt haec; quid\n est enim aliud? \n Varroni quidem quae scripsi te auctore ita propero mittere ut iam\n Romam miserim describenda. ea si voles, statim habebis.\n scripsi enim ad librarios ut fieret tuis, si tu velles, describendi\n potestas. ea vero continebis quoad ipse te videam; quod diligentissime facere\n soles cum a me tibi dictum est. \n \n ",
                "1":"\n \n quo modo autem fugit me tibi dicere? mirifice \n Caerellia studio videlicet philosophiae flagrans describit a tuis istos\n ipsos de finibus habet. ego autem tibi confirmo (possum falli\n ut homo) a meis eam non habere; numquam enim ab oculis meis afuerunt. tantum \n porro aberat ut binos scriberent; vix singulos confecerunt. tuorum tamen ego\n nullum delictum arbitror itemque te volo existimare; a me enim praetermissum est ut\n dicerem me eos exire nondum velle. hui, quam diu de nugis! de re enim nihil habeo quod\n loquar. \n \n \n ",
                "2":"\n \n de \n Dolabella tibi adsentior. coheredes , ut scribis, in\n Tusculano. de \n Caesaris adventu scripsit ad me Balbus non ante Kal.\n Sextilis. de \n Attica optime, quod levius ac lenius et quod fert εὐκόλωσ . \n \n ",
                "3":"\n \n quod autem de illa nostra cogitatione scribis in qua nihil tibi cedo, ea quae\n novi valde probo, hominem, domum, facultates. quod caput est, ipsum non novi\n sed audio laudabilia, de Scrofa etiam proxime. accedit , si quid\n hoc ad rem, εὐγενέστεροσ est etiam quam pater.\n coram igitur et quidem propenso animo ad probandum. accedit enim\n quod patrem, ut scire te puto plus etiam quam non modo tu sed quam ipse scit, amo idque\n et merito et iam diu. \n "
            },
            "24":{
                "0":"\n \n de \n Varrone non sine causa quid tibi placeat tam diligenter exquiro.\n occurrunt mihi quaedam. sed ea coram. te autem\n ἀσμεναίτατα intexui faciamque id crebrius.\n proximis \n enim tuis litteris primum te id non nolle cognovi. \n \n ",
                "1":"\n \n de \n Marcello scripserat ad me Cassius antea, τὰ κατὰ μέροσ \n Servius. o rem acerbam! \n ",
                "2":"\n \n ad prima redeo. scripta nostra nusquam malo esse quam apud te, sed\n ea tum foras dari cum utrique nostrum videbitur. ego et librarios tuos culpa\n libero neque te accuso et tamen aliud quiddam ad te scripseram, Caerelliam\n quaedam habere quae nisi a te habere non potuerit.\n Balbo quidem intellegebam sat faciendum fuisse, tantum nolebam aut\n obsoletum Bruto aut Balbo incohatum dari.\n Varroni, simul ac te videro, si tibi videbitur, mittam. quid \n autem dubitarim, cum videro te, scies. \n \n ",
                "3":"\n \n attributos quod appellas valde probe. te de praedio\n Oviae exerceri moleste fero. de \n Bruto nostro perodiosum, sed vita fert. mulieres autem vix satis\n humane quae inimico animo ferant, cum in utraque officio pareat.\n Tullium scribam nihil fuit quod appellares; nam tibi mandassem si\n fuisset. nihil enim est apud eum positum nomine voti, sed est quiddam apud\n illum meum. id ego in hanc rem statui conferre. itaque et ego\n recte tibi dixi ubi esset, et tibi ille recte negavit. sed hoc quoque ipsum\n continuo adoriamur. Lucum hominibus non sane probo quod est desertior, sed\n habet εὐλογίαν . verum hoc quoque ut\n censueris, quippe qui omnia. ego , ut constitui, adero, atque utinam tu quoque\n eodem die! sin quid (multa enim), utique postridie. etenim \n coheredes †a quis sine te opprimi militia est†. alteris \n iam litteris nihil ad me de \n Attica. sed id quidem in optima spe pono; illud accuso non te\n sed illam, ne salutem quidem. at tu et illi et Piliae\n plurimam, nec me tamen irasci indicaris. epistulam \n Caesaris misi, si minus legisses. \n "
            },
            "25":{
                "0":"\n \n ante meridianis tuis litteris heri statim rescripsi; nunc respondeo\n vespertinis. Brutus mallem me arcesseret. et aequius erat, cum\n illi iter instaret et subitum et longum, et me hercule nunc, cum ita simus adfecti ut\n non possimus plane simul vivere (intellegis enim profecto in quo maxime posita sit\n συμβίωσισ ), facile patiebar nos potius\n Romae una esse quam in Tusculano. \n \n ",
                "1":"\n \n libri ad Varronem non morabantur, sunt enim\n †deffecti†, ut vidisti; tantum librariorum menda tolluntur.\n de quibus libris scis me dubitasse, sed tu videris. item quos\n Bruto mittimus in manibus habent librarii. \n \n ",
                "2":"\n \n mea mandata, scribis, explica. quamquam ista retentione omnis ait\n uti Trebatius; quid tu istos putas? nosti domum. qua \n re confice εὐγαγώγωσ . incredibile est quam\n ego ista non curem. omni tibi adseveratione adfirmo, quod mihi credas velim,\n mihi maiori offensioni esse quam delectationi possessiunculas meas. magis \n enim doleo me non habere quoi tradam quam habere qui utar laetor .\n atque illud Trebatius se tibi dixisse narrabat; tu autem\n veritus es fortasse ne ego invitus audirem. fuit id quidem humanitatis, sed,\n mihi crede, iam ista non curo. qua re da te in sermonem et perseca et confice\n et ita cum Polla loquere ut te cum illo Scaeva loqui putes nec\n existimes eos qui non debita consectari soleant quod debeatur remissuros. de \n die tantum videto et id ipsum bono modo. \n "
            },
            "26":{
                "0":"\n \n quid est quod Hermogenes mihi Clodius Andromenem\n sibi dixisse se Ciceronem vidisse Corcyrae? ego \n enim audita tibi putaram. nil igitur ne ei quidem litterarum? an \n non vidit? facies ergo ut sciam. quid tibi ego de\n Varrone rescribam? quattuor \n διφθέραι sunt in tua potestate. quod egeris\n id probabo. nec tamen \n αἰδέομαι . \n quid enim? sed ipsi quam res illa probaretur magis verebar.\n sed quoniam tu suscipis, in alteram aurem. \n \n ",
                "1":"\n \n de retentione rescripsi ad tuas accurate scriptas litteras.\n conficies igitur et quidem sine ulla dubitatione aut retractatione.\n hoc fieri et oportet et opus est. \n "
            },
            "27":{
                "0":"\n \n de \n Andromene ut scribis ita putaram. scisses enim mihique dixisses.\n tu tamen ita mihi de Bruto scribis ut de te nihil. \n quando autem illum putas? nam ego\n Romam pridie Idus. Bruto ita volui scribere\n (sed quoniam tu te legisse scribis, fui fortasse ἀσαφέστεροσ ) me ex tuis litteris intellexisse nolle eum me quasi\n prosequendi sui causa Romam nunc venire. sed , quoniam iam adest\n meus adventus, fac, quaeso, ne quid eum Idus impediant quo minus suo \n commodo in Tusculano sit. nec enim ad tabulam eum desideraturus\n eram (in tali enim negotio cur tu unus non satis es?) sed ad testamentum volebam, quod\n iam malo alio die ne ob eam causam Romam venisse videar. scripsi \n igitur ad Brutum iam illud, quod putassem, Idibus nihil opus\n esse. velim ergo totum hoc ita gubernes ut ne minima quidem re ulla\n Bruti commodum impediamus. \n \n ",
                "1":"\n \n sed quid est tandem quod perhorrescas quia tuo periculo iubeam libros dari\n Varroni? etiam nunc si dubitas, fac ut sciamus.\n nihil est enim illis elegantius. volo \n Varronem, praesertim cum ille desideret; sed est, ut scis, δεινὸσ ἀνήρ: τάχα κεν καὶ ἀναίτιον αἰτιόῳτο. \n ita mihi saepe occurrit vultus eius querentis fortasse vel hoc, meas partis\n in iis libris copiosius defensas esse quam suas, quod me hercule non esse intelleges, si\n quando in Epirum veneris. nam nunc Alexionis\n epistulis cedimus. sed tamen ego non despero probatum iri\n Varroni et id, quoniam impensam fecimus in macrocolla, facile patior\n teneri. sed etiam atque etiam dico, tuo periculo fiet. qua re si\n addubitas, ad Brutum transeamus; est enim is quoque\n Antiochius. o Academiam volaticam et sui similem! modo huc,\n modo illuc. sed , quaeso, epistula mea ad Varronem valdene tibi\n placuit? male mi sit si umquam quicquam tam enitar. ergo ne\n Tironi quidem dictavi qui totas περιοχὰσ \n persequi solet sed Spintharo syllabatim. \n "
            },
            "28":{
                "0":"\n \n de \n Vergili parte valde probo. sic ages igitur. et quidem\n id erit primum, proximum Clodiae. quod si neutrum, metuo \n ne turbem et inruam in Drusum. intemperans sum in eius rei\n cupiditate quam nosti. itaque revolvor identidem in Tusculanum.\n quidvis enim potius quam ut non hac aestate absolvatur. \n \n ",
                "1":"\n \n ego , ut tempus est nostrum, locum habeo nullum ubi facilius esse possim quam\n Asturae. sed quia qui mecum sunt, credo, quod maestitiam meam\n non ferunt, domum properant, etsi poteram remanere, tamen, ut scripsi tibi, proficiscar\n hinc ne relictus videar. quo autem? Lanuvio conor equidem in\n Tusculanum. sed faciam te statim certiorem. tu \n litteras conficies. equidem credibile non est quantum scribam, quin etiam\n noctibus; nihil enim somni. heri etiam effeci epistulam ad\n Caesarem; tibi enim placebat. quam non fuit malum scribi, si\n forte opus esse putares; ut quidem nunc est, nihil sane est necesse mittere.\n sed id quidem, ut tibi videbitur. mittam tamen ad te exemplum\n fortasse Lanuvio, nisi forte Romam. sed cras scies.\n \n "
            },
            "29":{
                "0":"\n \n de epistula ad Caesarem nobis vero semper rectissime placuit ut\n isti ante legerent. aliter enim fuissemus et in hos inofficiosi et in nosmet\n ipsos, si illum offensuri fuimus, paene periculosi. isti autem ingenue;\n mihique gratum quod quid sentirent non reticuerunt, illud vero vel optime quod ita multa\n mutari volunt ut mihi de integro scribendi causa non sit. quamquam de\n Parthico bello quid spectare debui nisi quod illum velle arbitrabar?\n quod enim aliud argumentum epistulae nostrae nisi κολακεία fuit? an , si ea quae optima putarem suadere voluissem,\n oratio mihi defuisset? totis igitur litteris nihil opus est. ubi enim\n ἐπίτευγμα magnum nullum fieri possit, ἀπότευγμα vel non magnum molestum futurum sit, quid opus est\n παρακινδυνεύειν ? praesertim cum illud occurrat,\n illum, cum antea nihil scripserim, existimaturum me nisi toto bello confecto nihil\n scripturum fuisse. atque etiam vereor ne putet me hoc quasi\n Catonis\n μείλιγμα esse voluisse. quid quaeris? valde\n me paenitebat nec mihi in hac quidem re quicquam magis ut vellem accidere potuit quam\n quod σπουδὴ nostra non est probata.\n incidissemus etiam in illos, in eis in cognatum tuum. \n \n ",
                "1":"\n \n sed redeo ad hortos. plane illuc te ire nisi tuo magno commodo\n nolo; nihil enim urget. quicquid erit, operam in \n Faberio ponamus. de die tamen auctionis, si quid scies.\n eum qui e Cumano venerat, quod et plane valere\n Atticam nuntiabat et litteras se habere aiebat, statim ad te misi. \n "
            },
            "30":{
                "0":"\n \n hortos quoniam hodie eras inspecturus, quid visum tibi sit cras scilicet.\n de \n Faberio autem, cum venerit. \n \n ",
                "1":"\n \n de epistula ad Caesarem, iurato mihi crede, non possum; nec me\n turpitudo deterret, etsi maxime debebat. quam enim turpis est adsentatio, cum\n vivere ipsum turpe sit nobis! sed , ut coepi, non me hoc turpe deterret.\n ac vellem quidem (essem enim qui esse debebam), sed in mentem nihil venit.\n nam quae sunt ad Alexandrum hominum eloquentium et doctorum\n suasiones vides quibus in rebus versentur. adulescentem incensum cupiditate\n verissimae gloriae, cupientem sibi aliquid consili dari quod ad laudem sempiternam\n valeret, cohortantur ad decus. non deest oratio; ego quid possum?\n tamen nescio quid e quercu exsculpseram quod videretur simile simulacri.\n in eo quia non nulla erant paulo meliora quam ea quae fiunt et facta sunt,\n reprehenduntur; quod me minime paenitet. si enim pervenissent istae litterae,\n mihi crede, nos paeniteret. \n ",
                "2":"\n \n quid ? tu non\n vides ipsum illum Aristoteli discipulum summo ingenio, summa modestia,\n postea quam rex appellatus sit, superbum, crudelem, immoderatum fuisse? quid ?\n tu hunc de pompa Quirini contubernalem his nostris moderatis epistulis\n laetaturum putas? ille vero potius non scripta desideret quam scripta non\n probet. postremo ut volet. abiit illud quod tum me stimulabat quom\n tibi dabam πρόβλημα Ἀρχιδήμου . multo me\n hercule magis nunc opto casum illum quem tum timebam vel quem libebit. \n nisi quid te aliud impediet, mi optato veneris.\n Nicias a Dolabella magno opere arcessitus (legi enim\n litteras) etsi invito me tamen eodem me auctore profectus est. \n \n ",
                "3":"\n \n hoc manu mea. cum quasi alias res quaererem de philologis e\n Nicia, incidimus in Thalnam. ille de ingenio\n nihil nimis, modestum et frugi. sed hoc mihi non placuit. se scire\n aiebat ab eo nuper petitam Cornificiam, Q. filiam, vetulam sane et multarum\n nuptiarum; non esse probatum mulieribus, quod ita reperirent rem non maiorem d_c_c_c_ . hoc putavi te scire oportere. \n "
            },
            "31":{
                "0":"\n \n de hortis ex tuis litteris cognovi et ex \n Chrysippo. in villa cuius insulsitatem bene noram video nihil\n aut pauca mutata; balnearia tamen laudat maiora, de minoribus ait hiberna effici\n posse. tecta igitur ambulatiuncula addenda est; quam ut tantam faciamus\n quantam in Tusculano fecimus prope dimidio minoris constabit isto loco.\n ad id autem quod volumus ἀφίδρυμα nihil\n aptius videtur quam lucus quem ego noram; sed celebritatem nullam tum habebat, nunc\n audio maximam. nihil est quod ego malim. in hoc τὸν τῦφόν μου πρὸσ θεῶν τροποφόρησον . reliquum \n est, si Faberius nobis nomen illud explicat, noli quaerere quanti;\n Othonem vincas volo. nec tamen insaniturum illum puto; nosse\n enim mihi hominem videor. ita male autem audio ipsum esse tractatum ut mihi\n ille emptor non esse videatur. quid enim? pateretur? sed quid\n argumentor? \n \n ",
                "1":"\n \n si \n Faberianum explicas, emamus vel magno; si minus, ne parvo quidem possumus.\n Clodiam igitur. a qua ipsa ob eam causam sperare videor, quod et multo\n minoris sunt et Dolabellae nomen tam expeditum videtur ut etiam\n repraesentatione confidam. de hortis satis. cras aut te aut\n causam; quam quidem puto futuram Faberianam.\n sed si poteris. Ciceronis epistulam tibi remisi. \n \n ",
                "2":"\n o te ferreum qui illius periculis non moveris!\n me quoque accusat. eam tibi epistulam\n †misissem†. nam illam alteram de rebus gestis eodem\n exemplo puto . in \n Cumanum hodie misi tabellarium. ei dedi tuas ad\n Vestorium quas Pharnaci dederas. \n "
            },
            "32":{
                "0":"\n \n commodum ad te miseram Demean quom Eros ad me venit.\n sed in eius epistula nihil erat novi nisi auctionem biduum.\n ab ea igitur, ut scribis, et velim confecto negotio Faberiano;\n quem quidem negat Eros hodie, cras mane putat. a te\n colendus est; istae autem κολακεῖαι ?at non longe absunt\n a scelere. \n te \n , ut spero, perendie. \n \n ",
                "1":"\n \n mi , sicunde potes, erues qui decem legati Mummio fuerint.\n Polybius non nominat. ego memini Albinum\n consularem et Sp. Mummium; videor audisse ex Hortensio\n Tuditanum. sed in Libonis annali xiiii annis post\n praetor est factus Tuditanus quam consul Mummius.\n non sane quadrat. volo aliquem Olympiae aut ubi\n visum πολιτικὸν σύλλογον more Dicaearchi\n familiaris tui. \n "
            },
            "33":{
                "0":"\n v Kal. mane accepi a Demea litteras pridie datas ex quibus aut hodie aut\n cras te exspectare deberem. sed , ut opinor, idem ego\n qui exspecto tuum adventum morabor te. non enim puto tam expeditum\n Faberianum negotium futurum, etiam si est futurum ut non habeat aliquid morae. \n \n ",
                "1":"\n \n cum poteris igitur. quoniam etiamnum abes, Dicaearchi\n quos scribis libros sane velim mi mittas, addas etiam καταβάσεωσ . \n \n ",
                "2":"\n \n de epistula ad Caesarem\n κέκρικα ; atque id ipsum quod isti aiunt illum scribere,\n se nisi constitutis rebus non iturum in Parthos, idem ego suadebam in illa\n epistula. utrum liberet facere posse auctore me. hoc enim ille exspectat\n videlicet neque est facturus quicquam nisi de meo consilio. obsecro \n abiciamus ista et semiliberi saltem simus; quod adsequemur et tacendo et latendo.\n \n \n ",
                "3":"\n \n sed adgredere Othonem, ut scribis. confice , mi\n Attice, istam rem. nihil enim aliud reperio ubi et in foro non\n sim et tecum esse possim. quanti autem, hoc mihi venit in mentem.\n C. Albanius proximus est vicinus. is \n ciↃ iugerum de M. Pilio emit, ut mea\n memoria est, HS c_x_v_ . omnia scilicet nunc minoris.\n sed accedit cupiditas, in qua praeter Othonem non puto nos\n ullum adversarium habituros. sed eum ipsum tu poteris movere, facilius etiam\n si Canum haberes. o gulam insulsam! pudet me patris.\n rescribes si quid voles. \n "
            },
            "34":{
                "0":"\n \n alteram a te epistulam cum hodie accepissem, nolui te una mea contentum.\n tu vero age, quod scribis, de Faberio. in eo enim\n totum est positum id quod cogitamus; quae cogitatio si non incidisset, mihi crede, istuc\n ut cetera non laborarem. quam ob rem, ut facis (istuc enim addi nihil\n potest), urge, insta, perfice. \n \n ",
                "1":"\n \n Dicaearchi\n περὶ ψυχῆσ utrosque velim mittas et καταβάσεωσ . Τριπολιτικὸν non\n invenio et epistulam eius quam ad Aristoxenum misit. tris eos\n libros maxime nunc vellem; apti essent ad id quod cogito. \n \n ",
                "2":"\n \n Torquatus\n Romae est. misi ut tibi daretur. Catulum et\n Lucullum, ut opinor, antea. his libris nova prohoemia sunt\n addita quibus eorum uterque laudatur. eas litteras volo habeas et sunt\n quaedam alia. et quod ad te de decem legatis scripsi\n parum intellexisti, credo, quia διὰ σημείων \n scripseram. de \n C. Tuditano enim quaerebam quem ex Hortensio audieram\n fuisse in decem. eum video in Libonis praetorem P.\n Popilio\n P. Rupilio\n coss. \n Annis xiiii ante quam praetor factus est legatus esse potuisset, nisi\n admodum sero quaestor est factus? quod non arbitror. video enim curulis\n magistratus eum legitimis annis perfacile cepisse. Postumium autem cuius\n statuam in Isthmo meminisse te dicis nesciebam fuisse. is autem\n est qui cos. cum L. \n Lucullo fuit; quem tu mihi addidisti sane ad illum σύλλογον personam idoneam. videbis igitur, si poteris, ceteros,\n ut possimus πομπεῦσαι καὶ τοῖσ προσώποισ . \n "
            },
            "35":{
                "0":"\n \n O neglegentiam miram! semelne putas mihi dixisse\n Balbum et Faberium professionem relatam? qui etiam eorum\n iussu miserim qui profiteretur. ita enim oportere dicebant.\n professus est Philotimus libertus. nosti , credo,\n librarium. \n \n ",
                "1":"\n \n sed scribes et quidem confectum. ad \n Faberium, ut tibi placet, litteras misi, cum Balbo autem puto\n te aliquid fecisse †H in Capitolio†. in \n Vergilio mihi nulla est δυσωπία .\n nec enim eius causa sane debeo et, si emero, quid erit quod postulet?\n sed videbis ne is tum sit in Africa ut Caelius.\n \n de nomine tu videbis cum\n Cispio; sed si Plancus destinat, tum habet res difficultatem.\n te ad me venire uterque nostrum cupit; sed ista res nullo modo\n relinquenda est. Othonem quod speras posse vinci sane bene narras.\n de aestimatione, ut scribis, cum agere coeperimus; etsi nihil scripsit nisi\n de modo agri. cum \n Pisone, si quid poterit. Dicaearchi librum accepi et καταβάσεωσ †exspecto†. \n \n ",
                "2":"\n * * * negotium dederis, reperiet ex eo libro in quo\n sunt servatus consulta Cn. Cornelio L. \n Mummio\n coss. de \n Tuditano autem quod putas, εὔλογον est\n tum illum, quoniam fuit ad Corinthum (non enim temere dixit\n Hortensius), aut quaestorem aut tribunum mil.\n fuisse, idque potius credo. tu de Antiocho scire poteris\n †vide etiam†, quo anno quaestor aut tribunus mil. fuerit; si\n neutrum †ea de† in praefectis an in contubernalibus fuerit, modo\n fuerit in eo bello. \n "
            },
            "36":{
                "0":"\n \n de \n Varrone loquebamur: lupus in fabula. venit enim ad me et quidem\n id temporis ut retinendus esset. sed ego ita egi ut non scinderem paenulam.\n memini enim tuum \n et multi erant nosque imparati. \n quid refert? paulo post C. Capito cum\n T. Carrinate. horum ego vix attigi paenulam.\n tamen remanserunt ceciditque belle. sed casu sermo a\n Capitone de urbe augenda, a ponte Mulvio\n Tiberim duci secundum montis Vaticanos, campum\n Martium coaedificari, illum autem campum Vaticanum fieri\n quasi Martium campum. \n quid ais? inquam; at\n ego ad tabulam ut, si recte possem, Scapulanos hortos. \n \n cave facias inquit; nam ista lex perferetur; vult enim\n Caesar. \n audire me facile passus sum, fieri autem moleste fero. sed tu quid\n ais? quamquam quid quaero? nosti diligentiam\n Capitonis in rebus novis perquirendis. non concedit\n Camillo. facies me igitur certiorem de Idibus.\n ista enim me res adducebat. eo adiunxeram ceteras quas consequi\n tamen biduo aut triduo post facile potero. \n \n ",
                "1":"\n \n te tamen in via confici minime volo; quin etiam Dionysio\n ignosco. de \n Bruto quod scribis, feci ut ei liberum esset, quod ad me attineret.\n scripsi enim ad eum heri Idibus eius opera mihi nihil opus\n esse. \n "
            },
            "37":{
                "0":"\n \n Asturam veni viii Kal. vesperi . vitandi \n enim caloris causa Lanuvi tris horas acquieveram. tu velim, si\n grave non erit, efficias ne ante Nonas mihi illuc veniendum sit (id potes\n per Egnatium Maximum), illud in primis, cum Publilio me\n absente conficias. de quo quae fama sit scribes. \n id populus\n curat scilicet! \n non me hercule arbitror; etenim haec decantata erat fabula. \n sed complere paginam volui. quid plura? ipse enim adsum, nisi quid\n tu prorogas. scripsi enim ad te de hortis. \n "
            },
            "38":{
                "0":"\n o rem indignam! gentilis tuus urbem auget quam hoc biennio primum vidit et\n ei parum magna visa est quae etiam ipsum capere potuerit. hac de re igitur\n exspecto litteras tuas. Varroni scribis te, simul ac venerit. \n \n ",
                "1":"\n \n dati igitur iam sunt nec tibi integrum est, hui, si scias quanto periculo\n tuo! aut fortasse litterae meae te retardarunt; sed eas nondum legeras cum\n has proximas scripsisti. scire igitur aveo quo modo res se habeat. \n \n de \n Bruti amore vestraque ambulatione etsi mihi nihil novi adfers sed idem quod\n saepe, tamen hoc audio libentius quo saepius, eoque mihi iucundius est quod tu eo\n laetaris certiusque eo est quod a te dicitur. \n "
            },
            "39":{
                "0":"\n \n has alteras hodie litteras. de \n Xenonis nomine et de Epiroticis\n x_x_x_x_ nihil potest fieri nec commodius nec aptius quam ut\n scribis. id erat locutus mecum eodem modo Balbus minor.\n \n \n ",
                "1":"\n \n nihil novi sane nisi Hirtium cum Quinto acerrime\n pro me litigasse; omnibus eum locis furere maximeque in conviviis cum multa de me tum\n redire ad patrem; nihil autem ab eo tam \n ἀξιοπίστωσ dici quam alienissimos nos esse a\n Caesare; fidem nobis habendam non esse, me vero etiam cavendum ( φοβερὸν ἂν ἦν nisi viderem scire regem me animi\n nihil habere), Ciceronem vero meum vexari; sed id quidem arbitratu suo.\n \n \n ",
                "2":"\n \n laudationem \n Porciae gaudeo me ante dedisse Leptae tabellario quam tuas\n acceperim litteras. eam tu igitur, si me amas, curabis, si modo mittetur,\n isto modo mittendam Domitio et Bruto. \n \n ",
                "3":"\n \n de gladiatoribus, de ceteris quae scribis ἀνεμοφόρητα , facies me cotidie certiorem. velim , si tibi\n videtur, appelles Balbum et Offilium. de auctione\n proscribenda equidem locutus sum cum Balbo. placebat (puto\n conscripta habere Offilium omnia; habet et Balbus) sed\n Balbo placebat propinquum diem et Romae; si\n Caesar moraretur, posse diem differri. sed is quidem adesse\n videtur. totum igitur considera; placet enim Vestorio. \n "
            },
            "40":{
                "0":"\n \n ante lucem cum scriberem contra Epicureos, de eodem oleo et\n opera exaravi nescio quid ad te et ante lucem dedi. deinde cum somno repetito\n simul cum sole experrectus essem, datur mi epistula a sororis tuae filio quam ipsam tibi\n misi; cuius est principium non sine maxima contumelia. sed fortasse οὐκ ἐπέστησεν . est autem sic,\n \n ego enim quicquid non belle in te dici potest—. \n posse vult in me multa dici non belle sed ea se negat approbare.\n hoc quicquam pote impurius? iam cetera leges (misi enim ad te)\n iudicabisque. Bruti nostri cotidianis adsiduisque laudibus quas ab eo\n de nobis haberi permulti mihi renuntiaverunt commotum istum aliquando scripsisse aliquid\n ad me credo et ad te, idque ut sciam facies. nam ad patrem de me quid\n scripserit nescio, de matre quam pie! \n volueram , inquit\n ut quam plurimum tecum essem, conduci mihi domum et id ad te scripseram.\n neglexisti . ita minus multum una erimus. nam ego\n istam domum videre non possum; qua de causa scis. \n \n ",
                "1":"\n \n hanc autem causam pater odium matris esse dicebat. \n nunc me iuva, mi Attice, consilio, πότερον id est utrum aperte hominem asperner et respuam,\n ἢ σκολιαῖσ ἀπάταις. ut enim Pindaro sic\n δίχα μοι νόοσ ἀτρέκειαν εἰπεῖν. \n omnino moribus meis illud aptius sed hoc fortasse temporibus. tu \n autem quod ipse tibi suaseris idem mihi persuasum putato. equidem vereor\n maxime ne in Tusculano opprimar. in turba haec essent faciliora.\n utrum igitur Asturae? quid \n si \n Caesar subito? iuva me, quaeso, consilio. utar eo quod tu\n decreveris. \n "
            },
            "41":{
                "0":"\n o incredibilem vanitatem! ad patrem domo sibi carendum propter matrem, \n ad matrem plenam pietatis. hic autem iam languescit et\n ait sibi illum iure iratum. \n \n ",
                "1":"\n \n sed utar tuo consilio; \n σκολιὰ \n enim tibi video placere. Romam, ut censes, veniam sed invitus;\n valde enim in scribendo haereo. \n Brutum\n inquis eadem. \n scilicet ; sed nisi hoc esset, res me ista non cogeret. nec enim\n inde venit unde mallem neque diu afuit neque ullam litteram ad me. sed tamen\n scire aveo qualis ei totius itineris summa fuerit. \n libros mihi de quibus ad te antea scripsi velim mittas et maxime Φαίδρου περὶ Θεῶν et . \n "
            },
            "42":{
                "0":"\n \n itane ? nuntiat Brutus illum ad bonos viros? εὐαγγέλια . sed ubi eos? nisi forte se suspendit.\n † hic autem ut fultum est.† ubi igitur φιλοτέχνημα illud tuum quod vidi in Parthenone,\n Ahalam et Brutum? sed quid faciat?\n illud optime, \n sed ne is quidem qui omnium flagitiorum\n auctor bene de nostro. \n at ego verebar ne etiam Brutus eum diligeret; ita enim\n significarat iis litteris quas ad me, \n at vellem aliquid degustasses de\n fabulis. \n sed coram, ut scribis. \n \n ",
                "1":"\n \n etsi quid mi auctor es? advolone an maneo? equidem et in libris\n haereo et illum hic excipere nolo; ad quem, ut audio, pater hodie ad Saxa\n †acrimonia.† mirum quam inimicus ibat ut ego\n obiurgarem. sed ego ipse κεκέπφωμαι .\n itaque posthac. tu tamen vide quid de adventu meo censeas et\n τὰ ὅλα , cras si perspici potuerint, mane statim ut\n sciam. \n "
            },
            "43":{
                "0":"\n \n ego vero Quinto epistulam ad sororem misi. cum ille\n quereretur filio cum matre bellum et se ob eam causam domo cessurum filio diceret,\n dixi illum commodas ad matrem litteras, ad te nullas. ille alterum mirabatur,\n de te autem suam culpam quod saepe graviter ad filium scripsisset de tua in illum\n iniuria. quod autem relanguisse se dicit, ego ei tuis litteris lectis\n σκολιαῖσ ἀπάταισ significavi me non fore tum\n enim mentio Canae. \n \n ",
                "1":"\n \n omnino si id consilium placeret, esset necesse; sed, ut scribis, ratio est\n habenda gravitatis, et utriusque nostrum idem consilium esse debet, etsi in me graviores\n iniuriae et certe notiores. si vero etiam Brutus aliquid\n adferet, nulla dubitatio est. sed coram. magna enim res et multae\n cautionis. cras igitur, nisi quid a te commeatus. \n "
            },
            "44":{
                "0":"\n \n venit ille ad me καὶ . et ego, \n σὺ δὲ δὴ τί σύννους; \n \n \n rogas ? inquit, quoi iter instet et iter ad bellum idque\n cum periculosum tum etiam turpe! \n \n quae vis igitur? inquam. \n aes \n inquit alienum et tamen ne viaticum quidem. \n hoc loco ego sumpsi quiddam de tua eloquentia; nam tacui. at ille,\n \n sed me maxime angit avunculus. \n \n quidnam ? inquam. \n quod mihi inquit\n iratus est. \n \n cur pateris? inquam, malo enim ita dicere quam cur\n committis? \n \n non patiar inquit, causam enim tollam. \n et ego, \n rectissime quidem; sed si grave non est, velim\n scire quid sit causae. \n \n quia , dum dubitabam quam ducerem, non satis faciebam matri; ita ne\n illi quidem. nunc nihil mihi tanti est. faciam quod\n volunt. \n \n feliciter velim inquam teque laudo. sed \n quando? \n \n nihil ad me inquit de tempore, quoniam rem\n probo. \n \n at ego inquam censeo prius quam proficiscaris.\n ita patri quoque morem gesseris. \n \n ",
                "1":"\n \n \n faciam \n inquit ut censes. \n hic dialogus sic conclusus est. \n \n ",
                "2":"\n \n sed heus tu, diem meum scis esse iii Nonas\n Ianuarias; aderis igitur. scripseram iam: ecce tibi orat\n Lepidus ut veniam. opinor augures velle habere ad templum\n effandum. Eatur; μὴ σκόρδου . videbimus te\n igitur. \n "
            },
            "45":{
                "0":"\n \n ego vero utar prorogatione diei, tuque humanissime fecisti qui me certiorem\n feceris atque ita ut eo tempore acciperem litteras quo non exspectarem tuque ut ab ludis\n scriberes. sunt omnino mihi quaedam agenda Romae sed consequemur\n biduo post. \n "
            },
            "46":{
                "0":"\n suavis tuas litteras! (etsi acerba pompa. verum tamen scire omnia non\n acerbum est, vel de Cotta) populum vero praeclarum quod propter malum\n vicinum ne Victoriae quidem ploditur! Brutus apud me fuit;\n quoi quidem valde placebat me aliquid ad Caesarem. adnueram ; sed\n pompa deterret. \n \n ",
                "1":"\n \n tu tamen ausus es Varroni dare! exspecto quid\n iudicet. quando autem pelleget? de \n Attica probo. est quiddam etiam animum levari cum spectatione\n tum etiam religionis opinione et fama. \n \n ",
                "2":"\n \n Cottam mi velim mittas; Libonem mecum habeo et habueram ante\n Cascam. Brutus mihi T. Ligari verbis\n nuntiavit, quod appelletur L. Corfidius in oratione\n Ligariana, erratum esse meum. sed , ut aiunt, μνημονικὸν ἁμάρτημα . sciebam \n Corfidium pernecessarium Ligariorum; sed eum video ante esse\n mortuum. da igitur, quaeso, negotium Pharnaci,\n Antaeo, Salvio ut id nomen ex omnibus libris tollatur. \n "
            },
            "47":{
                "0":"\n \n fuit apud me Lamia post discessum tuum epistulamque ad me\n attulit missam sibi a Caesare. quae quamquam ante data erat quam\n illae Diocharinae, tamen plane declarabat illum ante ludos\n Romanos esse venturum. in qua extrema scriptum erat ut ad\n ludos omnia pararet neve committeret ut frustra ipse properasset. prorsus ex\n his litteris non videbatur esse dubium quin ante eam diem venturus esset, itemque\n Balbo cum eam epistulam legisset videri Lamia dicebat.\n \n dies feriarum mihi additos video sed quam\n multos fac, si me amas, sciam. de \n Baebio poteris et de altero vicino Egnatio. \n \n ",
                "1":"\n \n quod me hortaris ut eos dies consumam in philosophia explicanda, currentem tu\n quidem; sed cum Dolabella vivendum esse istis diebus vides. quod \n nisi me Torquati causa teneret satis erat dierum ut Puteolos\n excurrere possem et ad tempus redire. \n ",
                "2":"\n \n Lamia quidem a Balbo, ut videbatur, audiverat multos nummos\n domi esse numeratos quos oporteret quam primum dividi, magnum pondus argenti; auctionem\n XIII. xlv M. TVLLI CICERONIS praeter praedia primo quoque tempore fieri oportere.\n scribas ad me velim quid tibi placeat. equidem si ex omnibus\n esset eligendum, nec diligentiorem nec officiosiorem nec me hercule nostri studiosiorem\n facile delegissem Vestorio, ad quem accuratissimas litteras dedi; quod idem\n te fecisse arbitror. mihi quidem hoc satis videtur. tu quid dicis?\n unum enim pungit ne neglegentiores esse videamur. exspectabo \n igitur tuas litteras. \n "
            },
            "48":{
                "0":"\n \n Pollex quidem, ut dixerat ad Idus\n Sextilis, ita mihi Lanuvi pridie Idus praesto\n fuit, sed plane pollex, non index. \n \n ",
                "1":"\n \n cognosces igitur ex ipso. Balbum\n conveni—Lepta enim de sua munerum curatione laborans me ad eum\n perduxerat—in eo autem Lanuvino quod Lepido\n tradidit. ex eo hoc primum, Paulo ante acceperam eas\n litteras in quibus magno opere confirmat ante ludos Romanos. \n legi epistulam. multa de meo Catone, quo saepissime\n legendo se dicit copiosiorem factum, Bruti\n Catone lecto se sibi visum disertum. \n ",
                "2":"\n \n \n tum \n ex eo cognovi cretionem Cluvi\n Vestorium neglegentem!) liberam cretionem testibus praesentibus sexaginta\n diebus. metuebam ne ille arcessendus esset. nunc mittendum est ut\n meo iussu cernat. idem igitur Pollex. etiam de hortis\n Cluvianis egi cum Balbo. nil liberalius.\n se enim statim ad Caesarem scripturum, Cluvium\n autem a T. Hordeonio legare et Terentiae HS iↃↃↃ et sepulcro multisque rebus, nihil a\n nobis. subaccusa , quaeso, Vestorium. quid minus\n probandum quam Plotium unguentarium per suos pueros omnia tanto ante\n Balbo, illum mi ne per meos quidem? de \n Cossinio doleo; dilexi hominem. \n \n ",
                "3":"\n \n Quinto delegabo si quid aeri meo alieno superabit et emptionibus ex quibus\n mi etiam aes alienum faciendum puto. de domo Arpini nil scio.\n Vestorium nil est quod accuses. iam enim obsignata hac\n epistula noctu tabellarius noster venit et ab eo litteras diligenter scriptas attulit et\n exemplum testamenti. \n "
            },
            "49":{
                "0":"\n \n \n postea quam abs te, Agamemno, non ut venirem \n (nam id quoque fecissem nisi Torquatus esset) sed ut scriberem\n tetigit auris nuntius, extemplo instituta omisi; ea quae in manibus\n habebam abieci, quod iusseras edolavi. tu velim e Pollice cognoscas rationes\n nostras sumptuarias. turpe est enim nobis illum, qualiscumque est, hoc primo\n anno egere. post moderabimur diligentius. idem \n Pollex remittendus est ut ille cernat. plane \n Puteolos non fuit eundum cum ob ea quae ad te scripsi tum quod\n Caesar adest. Dolabella scribit se ad me postridie\n Idus. o magistrum molestum! \n "
            },
            "50":{
                "0":"\n \n Lepidus ad me heri vesperi litteras misit Antio.\n nam ibi erat. habet enim domum quam nos vendidimus.\n rogat magno opere ut sim Kal. in senatu; me et sibi et \n Caesari vehementer gratum esse facturum. puto equidem nihil\n esse. dixisset enim tibi fortasse aliquid Oppius, quoniam\n Balbus est aeger. sed tamen malui venire frustra quam\n desiderari, si opus esset. moleste ferrem postea. itaque hodie\n Anti cras ante meridiem domi. tu velim, nisi te impedivisti,\n apud nos pr. Kal. cum Pilia. \n \n ",
                "1":"\n \n te spero cum Publilio confecisse. equidem Kal. in\n Tusculanum recurram; me enim absente omnia cum illis transigi malo.\n Quinti fratris epistulam ad te misi non satis humane illam quidem\n respondentem meis litteris sed tamen quod tibi satis sit, ut equidem existimo.\n tu videbis. \n "
            },
            "51":{
                "0":"\n \n heri nescio quid in strepitu videor exaudisse cum diceres te in\n Tusculanum venturum. quod utinam! iterum utinam! tuo tamen\n commodo. Lepta me rogat ut, si quid sibi opus sit, accurram; mortuus enim\n Babullius. Caesar, opinor, ex uncia etsi nihil adhuc; sed\n Lepta ex triente. veretur autem ne non liceat tenere\n hereditatem, ἀλόγωσ omnino, sed veretur tamen.\n is igitur si accierit, accurram; si minus, non ante\n quam necesse erit. tu \n Pollicem, cum poteris. \n \n ",
                "1":"\n \n laudationem \n Porciae tibi misi correctam. adeo properavi ut, si forte aut\n Domitio filio aut Bruto mitteretur, haec mitteretur.\n id si tibi erit commodum magno opere cures velim et velim M.\n Varronis et Olli mittas laudationem, Olli utique.\n nam illam legi, volo tamen regustare. quaedam enim vix mihi\n credo legisse me. \n \n "
            },
            "52":{
                "0":"\n \n Atticae primum salutem (quam equidem ruri esse arbitror; multam igitur\n salutem) et Piliae. de \n Tigellio, si quid novi. qui quidem, ut mihi Gallus\n Fadius scripsit, μέμψιν ἀναφέρει mihi\n quandam iniquissimam, me Phameae defuisse cum eius causam recepissem.\n quam quidem receperam contra pueros Octavios Cn. filios non\n libenter; sed Phameae causa volebam. erat enim, si meministi, in\n consulatus petitione per te mihi pollicitus si quid opus esset; quod ego perinde tuebar\n ac si usus essem. is ad me venit dixitque iudicem operam dare sibi\n constituisse eo die ipso quo de Sestio nostro lege Pompeia in\n consilium iri necesse erat. scis enim dies illorum iudiciorum praestitutos\n fuisse. respondi non ignorare eum quid ego deberem Sestio.\n quem vellet alium diem si sumpsisset, me ei non defuturum. ita \n tum ille discessit iratus. puto me tibi narrasse. non laboravi\n scilicet nec hominis alieni iniustissimam iracundiam mihi curandam putavi. \n \n ",
                "1":"\n \n Gallo autem narravi, cum proxime Romae fui, quid audissem\n neque nominavi Balbum minorem. habuit suum negotium\n Gallus ut scribit. ait illum dicere me\n animi conscientia quod Phamean destituissem de se suspicari. qua re tibi\n hactenus mando, de illo nostro, si quid poteris, exquiras, de me ne quid labores.\n est bellum aliquem libenter odisse et quem ad modum non\n omnibus dormire, ita non omnibus servire. etsi me hercule, ut tu\n intellegis, magis mihi isti serviunt, si observare servire est. \n "
            },
            "53":{
                "0":"\n \n admonitus quibusdam tuis litteris ut ad Caesarem uberiores\n litteras mittere instituerem, cum mihi Balbus nuper in\n Lanuvino dixisset se et Oppium scripsisse ad\n Caesarem me legisse libros contra Catonem et vehementer\n probasse, conscripsi de iis ipsis libris epistulam Caesari quae deferretur\n ad Dolabellam; sed eius exemplum misi ad Oppium et\n Balbum scripsique ad eos ut tum deferri ad Dolabellam\n iuberent meas litteras si ipsi exemplum probassent. ita mihi rescripserunt\n nihil umquam se legisse melius epistulamque meam iusserunt dari Dolabellae.\n \n \n ",
                "1":"\n \n Vestorius ad me scripsit ut iuberem mancipio dari servo suo pro mea parte\n Hetereio cuidam fundum Brinnianum ut ipse ei Puteolis recte mancipio dare\n posset. eum servum, si tibi videbitur, ad me mittes; opinor enim ad te etiam\n scripsisse Vestorium. \n \n ",
                "2":"\n \n de adventu Caesaris idem quod a te mihi scriptum est ab\n Oppio et Balbo. miror te nihildum cum\n Tigellio, velut hoc ipsum, quantum acceperit: prorsus aveo scire nec\n tamen flocci facio. \n \n ",
                "3":"\n \n quaeris quid cogitem de obviam itione. quid censes nisi\n Alsium? et quidem ad Murenam de hospitio\n scripseram, sed opinor cum Matio profectum. Sallustius igitur\n urgebitur. \n \n ",
                "4":"\n \n scripto iam superiore versiculo Eros mihi dixit sibi\n Murenam liberalissime respondisse. eo igitur utamur.\n nam \n Silius culcitas non habet. Dida autem, opinor, hospitibus\n totam villam concessit. \n "
            },
            "54":{
                "0":"\n \n ad \n Caesarem quam misi epistulam eius exemplum fugit me tum tibi mittere.\n nec id fuit quod suspicaris, ut me puderet tui ne ridicule\n †micillus†, nec me hercule scripsi aliter ac si πρὸσ ἴσον ὅμοιόν que scriberem. bene enim\n existimo de illis libris, ut tibi coram. itaque scripsi et ἀκολακεύτωσ et tamen sic ut nihil eum existimem lecturum\n libentius. \n \n ",
                "1":"\n \n de \n Attica nunc demum mihi est exploratum; itaque ei de integro gratulare.\n Tigellium totum mihi et quidem quam primum; nam pendeo animi.\n narro tibi, Quintus cras; sed ad me an ad te nescio.\n mi scripsit Romam viii Kal. sed misi qui invitaret.\n etsi hercle iam Romam veniendum est ne ille ante advolet. \n "
            },
            "55":{
                "0":"\n o hospitem mihi tam gravem ἀμεταμέλητον !\n fuit enim periucunde. sed cum secundis Saturnalibus\n ad Philippum vesperi venisset, villa ita completa a militibus est ut vix\n triclinium ubi cenaturus ipse Caesar esset vacaret; quippe hominum ciↃ ciↃ . sane sum commotus quid futurum\n esset postridie; ac mihi Barba\n Cassius subvenit, custodes dedit. castra in agro, villa defensa\n est. ille tertiis Saturnalibus apud Philippum ad h.\n vii nec quemquam admisit; rationes, opinor, cum Balbo. inde \n ambulavit in litore. post h. viii in balneum. tum audivit de\n Mamurra, vultum non mutavit. unctus est, accubuit. ἐμετικὴν agebat. itaque et edit et bibit ἀδεῶσ et iucunde, opipare sane et apparate nec id solum sed \n bene cocto et \n condito sermone bono et, si quaeris, libenter. \n \n \n \n ",
                "1":"\n \n praeterea tribus tricliniis accepti οἱ περὶ valde copiose. libertis minus lautis servisque nihil\n defuit. nam lautiores eleganter accepi. quid multa? homines visi\n sumus. hospes tamen non is quoi diceres, \n amabo te, eodem ad\n me cum revertere. \n semel satis est. σπουδαῖον οὐδὲν in\n sermone, φιλόλογα multa. quid quaeris?\n delectatus est et libenter fuit. Puteolis se aiebat unum diem fore, alterum\n ad Baias. \n habes hospitium sive\n ἐπισταθμείαν odiosam mihi, dixi, non molestam.\n ego paulisper hic, deinde in Tusculanum.\n Dolabellae villam cum praeteriret, omnis armatorum copia dextra sinistra\n ad equum nec usquam alibi. hoc ex Nicia. \n "
            }
        },
        "13":{
            "0":{
                "0":"\n \n deverti ad illum de quo tecum mane. nihil perditius; explicari rem\n non posse. \n etenim si ille tali ingenio exitum non reperiebat, quis\n nunc reperiet? \n quid quaeris? perisse omnia aiebat (quod haud scio an ita sit; verum ille\n gaudens) adfirmatque minus diebus xx tumultum Gallicum.\n in sermonem se post Idus\n Martias praeterquam Lepido venisse nemini. ad \n summam non posse istaec sic abire. o prudentem Oppium! qui nihilo minus\n illum desiderat, sed loquitur nihil quod quemquam bonum offendat. sed haec\n hactenus. \n \n ",
                "1":"\n \n tu , quaeso, quicquid novi (multa autem exspecto) scribere ne pigrere, in his\n de Sexto satisne certum, maxime autem de Bruto nostro.\n de quo quidem ille ad quem deverti, Caesarem solitum dicere,\n \n magni refert hic quid velit, sed quicquid vult valde vult ;\n idque eum animadvertisse cum pro Deiotaro\n Nicaeae dixerit; valde vehementer eum visum et libere dicere; atque etiam\n (ut enim quidque succurrit libet scribere) proxime, cum Sesti rogatu apud\n eum fuissem exspectaremque sedens quoad vocarer, dixisse eum,\n \n ego dubitem quin summo in odio sim quom M.\n Cicero sedeat nec suo commodo me convenire possit? atqui si\n quisquam est facilis, hic est. tamen non dubito quin me male\n oderit. \n haec et eius modi multa. sed ad propositum. quicquid \n erit non modo magnum sed etiam parvum scribes. equidem nihil intermittam.\n \n "
            },
            "1":{
                "0":"\n \n duas a te accepi epistulas heri. ex priore theatrum\n Publiliumque cognovi, bona signa consentientis multitudinis.\n plausus vero L. Cassio datus etiam facetus mihi quidem\n visus est. \n \n ",
                "1":"\n \n altera epistula de Madaro scripta, apud quem nullum\n † φαλάκωμα , ut putas. processit \n enim, sed minus diutius. sermone eius† sum retentus. \n quod autem ad te scripseram obscure fortasse, id eius\n modi est. aiebat \n Caesarem secum, quo tempore Sesti rogatu veni ad eum, cum\n exspectarem sedens, dixisse, \n ego nunc tam sim stultus ut hunc ipsum\n facilem hominem putem mihi esse amicum quom tam diu sedens meum commodum\n exspectet? \n habes igitur φαλάκρωμα inimicissimum oti, id\n est Bruti. \n \n ",
                "2":"\n \n in \n Tusculanum hodie, Lanuvi cras, inde Asturae\n cogitabam. Piliae paratum est hospitium, sed vellem Atticam.\n verum tibi ignosco. quarum utrique salutem. \n \n "
            },
            "2":{
                "0":"\n Tranquillae tuae quidem litterae. quod utinam diutius! nam\n Matius posse negabat. ecce autem structores nostri ad\n frumentum profecti, cum inanes redissent, rumorem adferunt magnum Romae\n domum ad Antonium frumentum omne portari. πανικὸν certe; scripsisses enim. Corumbus\n Balbi nullus adhuc: est mihi notum nomen; bellus enim esse dicitur\n architectus. \n \n ",
                "1":"\n \n ad obsignandum tu adhibitus non sine causa videris. volunt enim\n nos ita putare; nescio cur non animo quoque sentiant. sed quid haec ad nos?\n odorare tamen Antoni\n διάθεσιν ; quem quidem ego epularum magis arbitror\n rationem habere quam quicquam mali cogitare. tu si quid πραγματικὸν habes rescribe; sin minus, populi ἐπισημασίαν et mimorum dicta perscribito. Piliae et\n Atticae salutem. \n "
            },
            "3":{
                "0":"\n \n numquid putas me Lanuvi? ac ego te istic cotidie\n aliquid novi suspicor. tument negotia. nam cum\n Matius, quid censes ceteros? equidem doleo, quod numquam in ulla\n civitate accidit non una cum libertate rem publicam reciperatam. horribile \n est quae loquantur, quae minitentur. ac vereor Gallica etiam\n bella, ipse Sextus quo evadat. sed omnia licet concurrant,\n Idus\n Martiae consolantur. nostri autem ἥρωεσ , quod per ipsos confici potuit, gloriosissime et\n magnificentissime confecerunt; reliquae res opes et copias desiderant, quas nullas\n habemus. haec ego ad te. tu , si quid novi (nam cotidie aliquid\n exspecto), confestim ad me et, si novi nihil, nostro more tamen ne patiamur intermitti\n litterulas. equidem non committam. \n "
            },
            "4":{
                "0":"\n \n spero tibi iam esse ut volumus, quoniam quidem ἠσίτησασ quom leviter commotus esses; sed tamen velim scire quid agas.\n signa bella quod Calvena moleste fert se suspectum esse\n Bruto; illa signa non bona si cum signis legiones veniunt e \n Gallia. quid tu illas putas quae fuerunt in\n Hispania? nonne idem postulaturas? quid, quas Annius\n transportavit? C. Asinium volui sed μνημονικὸν ἁμάρτημα . a balneatore φυρμὸς πολύσ . nam ista quidem Caesaris libertorum\n coniuratio facile opprimeretur, si recte saperet Antonius. \n \n ",
                "1":"\n o meam stultam verecundiam! qui legari noluerim ante\n res prolatas ne deserere viderer hunc rerum tumorem; cui certe si possem mederi, desse\n non deberem. sed vides magistratus, si quidem illi magistratus, vides tamen\n tyranni satellites in imperiis, vides eiusdem exercitus, vides in\n latere veteranos, quae sunt εὐρίπιστα omnia, eos autem\n qui orbis terrae custodiis non modo saepti verum etiam magni esse debebant tantum modo\n laudari atque amari sed parietibus contineri. atque illi quoquo modo\n beati, civitas misera. \n \n ",
                "2":"\n \n sed velim scire quid adventus Octavi, num qui concursus ad eum,\n num quae νεωτερισμοῦ suspicio. non puto\n equidem, sed tamen, quicquid est, scire cupio. haec scripsi ad te\n proficiscens Astura iii Idus. \n "
            },
            "5":{
                "0":"\n \n pridie \n Idus\n Fundis accepi tuas litteras cenans. primum igitur melius esse,\n deinde meliora te nuntiare. odiosa illa enim fuerant, legiones venire.\n nam de Octavio susque deque. exspecto quid de\n Mario; quem quidem ego sublatum rebar a Caesare.\n Antonio conloquium cum heroibus nostris pro re nata non incommodum.\n sed tamen adhuc me nihil delectat praeter Idus\n Martias. nam quoniam Fundis sum cum\n Ligure nostro, discrucior Sextili fundum a verberone\n Curtilio possideri. \n \n ",
                "1":"\n \n quod cum dico, de toto genere dico. quid enim miserius quam ea nos\n tueri propter quae illum oderamus? etiamne consules et tribunos pl. in biennium quos\n ille voluit? nullo modo reperio quem ad modum possim πολιτεύεσθαι . nihil enim tam σόλοικον quam tyrannoctonos in caelo esse, tyranni facta defendi.\n sed vides consules, vides reliquos magistratus, si isti magistratus, vides\n languorem bonorum. exsultant laetitia in municipiis. dici enim non\n potest quanto opere gaudeant, ut ad me concurrant, ut audire cupiant mea verba de re p.\n nec ulla interea decreta. sic enim πεπολιτεύμεθα ut victos metueremus. \n \n haec ad te scripsi apposita secunda mensa;\n plura et πολιτικώτερα postea, et tu quid agas quidque\n agatur. \n "
            },
            "6":{
                "0":"\n \n postridie \n Idus\n Paulum\n Caietae vidi. is mihi de Mario et de re publica\n quaedam sane pessima. a te scilicet nihil; nemo enim meorum. sed \n Brutum nostrum audio visum sub Lanuvio. ubi tandem est\n futurus? nam cum reliqua tum de hoc scire aveo omnia. ego e\n Formiano exiens xvii Kal. ut inde altero die in Puteolanum\n scripsi haec. \n \n ",
                "1":"\n a Cicerone mihi litterae sane πεπινωμέναι et bene longae. cetera autem vel fingi\n possunt, πίνοσ litterarum significat doctiorem.\n nunc magno opere a te peto, de quo sum nuper tecum locutus, ut videas ne\n quid ei desit. id cum ad officium nostrum pertinet tum ad existimationem et\n dignitatem; quod idem intellexi tibi videri. omnino si ego, ut volo, mense\n Quintili in Graeciam, sunt omnia faciliora; sed cum sint ea\n tempora ut certi nihil esse possit quid honestum mihi sit, quid liceat, quid expediat,\n quaeso, da operam ut illum quam honestissime copiosissimeque tueamur. \n haec et cetera quae ad nos pertinebunt, ut soles, cogita bis\n ad meque aut quod ad rem pertineat aut, si nihil erit, quod in buccam venerit scribes.\n \n "
            },
            "7":{
                "0":"\n \n tu me iam rebare, cum scribebas, in actis esse nostris, et ego accepi xvii\n Kal. in deversoriolo Sinuessano tuas litteras. \n de \n Mario probe, etsi doleo L. Crassi nepotem.\n optime iam etiam Bruto nostro probari Antonium.\n nam quod Iuniam scribis moderate et amice scriptas litteras\n attulisse, mihi Paulus dedit ad se a fratre missas; quibus in extremis erat\n sibi insidias fieri; se id certis auctoribus comperisse. hoc nec mihi\n placebat et multo illi minus. reginae fuga mihi non molesta est.\n Clodia quid egerit scribas ad me velim. de \n Byzantiis curabis ut cetera et Pelopem ad te arcesses.\n ego , ut postulas, Baiana negotia chorumque illum de quo scire\n vis, cum perspexero, tum scribam, ne quid ignores. \n \n ",
                "1":"\n \n quid \n Galli, quid Hispani, quid Sextus agat vehementer\n exspecto. ea scilicet tu declarabis qui cetera. nauseolam tibi\n tuam causam oti dedisse facile patiebar. videbare enim mihi legenti tuas\n litteras requiesse paulisper. de \n Bruto semper ad me omnia perscribito, ubi sit, quid cogitet.\n quem quidem ego spero iam tuto vel solum tota urbe vagari posse.\n verum tamen—. \n "
            },
            "8":{
                "0":"\n \n de re publica multa cognovi ex tuis litteris quas quidem multiiuges accepi\n uno tempore a Vestori liberto. ad ea autem quae requiris brevi\n respondebo. primum vehementer me Cluviana delectant.\n sed quod quaeris quid arcessierim Chrysippum, tabernae mihi\n duae corruerunt reliquaeque rimas agunt, itaque non solum inquilini sed mures etiam\n migraverunt. hanc ceteri calamitatem vocant, ego ne incommodum quidem. o\n Socrate et Socratici viri! numquam vobis gratiam referam.\n di immortales, quam mihi ista pro nihilo! sed tamen ea ratio\n aedificandi initur, consiliario quidem et auctore Vestorio, ut hoc\n damnum quaestuosum sit. \n \n ",
                "1":"\n \n hic turba magna est eritque, ut audio, maior. duo quidem quasi\n designati consules. o di boni! vivit tyrannis, tyrannus occidit! eius \n interfecti morte laetamur cuius facta defendimus! itaque quam severe nos\n M. Curtius accusat ut pudeat vivere, neque iniuria.\n nam mori miliens praestitit quam haec pati quae mihi videntur habitura\n etiam vetustatem. \n \n ",
                "2":"\n \n et \n Balbus hic est multumque mecum. ad quem a Vetere\n litterae datae pridie Kal. Ianuar. cum a se Caecilius\n circumsederetur et iam teneretur, venisse cum maximis copiis Pacorum\n Parthum; ita sibi esse eum ereptum multis suis amissis. in qua\n re accusat Volcacium. ita mihi videtur bellum illud instare.\n sed \n Dolabella et Nicias viderint. idem \n Balbus meliora de Gallia. xxi die litteras habebat\n Germanos illasque nationes re audita de Caesare legatos\n misisse ad Aurelium qui est praepositus ab Hirtio, se quod\n imperatum esset esse facturos. quid quaeris? omnia plena pacis, aliter ac\n mihi Calvena dixerat. \n "
            },
            "9":{
                "0":"\n \n itane vero? hoc meus et tuus Brutus egit ut Lanuvi\n esset, ut Trebonius itineribus deviis proficisceretur in provinciam, ut\n omnia facta, scripta, dicta, promissa, cogitata Caesaris plus valerent quam\n si ipse viveret? meministine me clamare illo ipso primo\n Capitolino die debere senatum in\n Capitolium a praetoribus vocari? di immortales, quae tum opera\n effici potuerunt laetantibus omnibus bonis, etiam sat bonis, fractis latronibus!\n Liberalia tu accusas. quid fieri tum potuit? iam pridem\n perieramus. meministine te clamare causam perisse si funere elatus esset?\n at ille etiam in foro combustus laudatusque miserabiliter servique et\n egentes in tecta nostra cum facibus immissi. quae deinde? ut audeant dicere,\n \n tune contra Caesaris nutum? \n haec et talia ferre non possum. itaque \n \n γῆν πρὸ γῆσ \n cogito; tua tamen ὑπηνέμιοσ . \n \n ",
                "1":"\n \n nausea iamne plane abiit? mihi quidem ex tuis litteris coniectanti\n ita videbatur. redeo ad Tebassos, Scaevas, Fangones.\n hos tu existimas confidere se illa habituros stantibus nobis? in quibus\n plus virtutis putarunt quam experti sunt. pacis isti scilicet amatores et non\n latrocini auctores. at ego, cum tibi de Curtilio scripsi\n Sextilianoque fundo, scripsi de Censorino, de\n Messalla, de Planco, de Postumo, de genere\n toto. melius fuit perisse illo interfecto, quod numquam accidisset, quam haec\n videre. \n \n ",
                "2":"\n \n Octavius\n Neapolim venit x iiii Kal. ibi eum Balbus mane\n postridie eodemque die mecum in Cumano, illum hereditatem aditurum.\n sed , ut scribis, † ῤιξόθεμιν † magnam cum Antonio.\n Buthrotia mihi tua res est, ut debet, eritque curae. quod \n quaeris, iamne ad centena Cluvianum, adventare videtur. scilicet \n primo anno L_X_X_X_ detersimus. \n \n ",
                "3":"\n \n Quintus pater ad me gravia de filio, maxime quod matri nunc indulgeat cui\n antea bene merenti fuerit inimicus. ardentis in eum litteras ad me misit.\n ille autem quid agat si scis nequedum Roma es profectus,\n scribas ad me velim et hercule si quid aliud. vehementer delector tuis\n litteris. \n \n "
            },
            "10":{
                "0":"\n \n nudius tertius dedi ad te epistulam longiorem; nunc ad ea quae proxime.\n velim me hercule Asturae\n Brutus. ἀκολασίαν istorum scribis.\n an censebas aliter? equidem etiam maiora exspecto.\n quom \n equidem contionem lego de tanto viro, de clarissimo\n civi, ferre non queo. etsi ista iam ad risum. sed \n memento, sic alitur consuetudo perditarum contionum ut nostri illi non heroes sed di\n futuri quidem in gloria sempiterna sint, sed non sine invidia, ne sine periculo quidem.\n verum illis magna consolatio conscientia maximi et clarissimi facti, nobis\n quae? qui interfecto rege liberi non sumus. sed haec fortuna viderit, quoniam\n ratio non gubernat. \n \n ",
                "1":"\n \n de \n Cicerone quae scribis iucunda mihi sunt; velim sint prospera.\n quod curae tibi est ut ei suppeditetur ad usum et cultum copiose per mihi\n gratum est, idque ut facias te etiam atque etiam rogo.\n de \n Buthrotiis et tu recte cogitas et ego non dimitto istam curam.\n suscipiam omnem etiam actionem quam video cotidie faciliorem. de \n Cluviano, quoniam in re mea me ipsum diligentia vincis, res ad centena\n perducitur. ruina rem non fecit deteriorem, haud scio an etiam fructuosiorem.\n hic mecum Balbus, Hirtius, Pansa.\n modo venit Octavius et quidem in proximam villam\n Philippi mihi totus deditus; Lentulus Spinther hodie apud\n me; cras mane vadit. \n "
            },
            "11":{
                "0":"\n o mi Attice, vereor ne nobis Idus\n Martiae nihil dederint praeter laetitiam et odi poenam ac doloris.\n quae mihi istim adferuntur! quae hic video! ὢ . scis quam diligam\n Siculos et quam illam clientelam honestam iudicem. multa illis\n Caesar neque me invito, etsi Latinitas erat non ferenda.\n verum tamen—. ecce autem Antonius accepta\n grandi pecunia fixit legem a dictatore comitiis latam qua Siculi cives\n Romani; cuius rei vivo illo mentio nulla. quid ?\n Deiotari nostri causa non similis? dignus ille quidem omni\n regno sed non per Fulviam. sescenta similia. verum \n illuc me refero. tam claram tamque testatam rem tamque\n iustam Buthrotiam non tenebimus aliqua ex parte? et eo quidem magis quo\n iste plura? nobiscum hic perhonorifice et peramice Octavius.\n \n \n ",
                "1":"\n \n quem quidem sui Caesarem salutabant, Philippus non,\n itaque ne nos quidem; quem nego posse esse bonum civem.\n ita multi circumstant qui quidem nostris mortem minitantur.\n negant haec ferri posse. quid censes cum Romam puer\n venerit ubi nostri liberatores tuti esse non possunt? \n qui \n quidem semper erunt clari, conscientia vero facti sui etiam beati. sed \n nos, nisi me fallit, iacebimus. itaque exire aveo ubi nec\n Pelopidarum, inquit. haud amo vel hos designatos qui\n etiam declamare me coegerunt, ut ne apud aquas quidem acquiescere liceret.\n sed hoc meae nimiae facilitatis. nam id erat quondam quasi\n necesse, nunc, quoquo modo se res habet, non est item. \n \n \n ",
                "2":"\n \n quam dudum nihil habeo quod ad te scribam! scribo tamen non ut\n delectem his litteris sed ut eliciam tuas. tu si quid erit de ceteris, de\n Bruto utique quicquid. haec conscripsi x Kal. accubans apud\n Vestorium, hominem remotum a dialecticis, in arithmeticis satis\n exercitatum. \n "
            },
            "12":{
                "0":"\n \n septimo denique die litterae mihi redditae\n sunt quae erant a te xiii Kal. datae; quibus quaeris atque etiam me ipsum nescire\n arbitraris utrum magis tumulis prospectuque an ambulatione ἁλιτενεῖ delecter. est me hercule, ut dicis, utriusque loci\n tanta amoenitas ut dubitem utra anteponenda sit. \n a)ll' ou) daito\\s e)phra/tou e)/rga me/mhlen, \n a)lla\\ li/hn me/ga ph=ma, diotrefe/s, ei)soro/wntes \n dei/dimen: e)n doih=| de\\ sawse/men h)\\ a)pole/sqai. \n \n \n \n ",
                "1":"\n \n quamvis enim tu magna et mihi iucunda scripseris de D.\n Bruti adventu ad suas legiones in quo spem maximam video, tamen si est\n bellum civile futurum (quod certe erit si Sextus in armis permanebit, quem\n permansurum esse certo scio), quid nobis faciendum sit ignoro. neque enim iam\n licebit quod Caesaris bello licuit neque huc neque illuc.\n quemcumque enim haec pars perditorum laetatum Caesaris morte\n putabit (laetitiam autem apertissime tulimus omnes), hunc in hostium numero habebit;\n quae res ad caedem maximam spectat. restat ut in castra Sexti\n aut, si forte, Bruti nos conferamus. res odiosa et aliena\n nostris aetatibus et incerto exitu belli , et nescio quo pacto tibi ego possum, mihi tu\n dicere, \n τέκνον ἐμόν, οὔ τοι δέδοται πολεμήια ἔργα, \n ἀλλὰ σύ γ' ἱμερόεντα μετέρχεο ἔργα λόγοιο \n \n \n \n ",
                "2":"\n \n sed haec fors viderit, ea quae talibus in rebus plus quam ratio potest.\n nos autem id videamus quod in nobis ipsis esse debet, ut quicquid accideret\n fortiter et sapienter feramus et accidisse hominibus meminerimus, nosque cum multum\n litterae tum non minimum Idus quoque Martiae consolentur.\n \n \n ",
                "3":"\n \n suscipe nunc meam deliberationem qua sollicitor. ita multa veniunt\n in mentem in utramque partem. proficiscor , ut constitueram, legatus in\n Graeciam: caedis impendentis periculum non nihil vitare videor sed\n casurus in aliquam vituperationem quod rei publicae defuerim tam gravi tempore.\n sin autem mansero, fore me quidem video in discrimine sed accidere posse\n suspicor ut prodesse possim rei publicae. iam illa consilia privata sunt,\n quod sentio valde esse utile ad confirmationem Ciceronis me illuc venire;\n nec alia causa profectionis mihi ulla fuit tum cum consilium cepi legari a\n Caesare. tota igitur hac de re, ut soles, si quid ad me\n pertinere putas, cogitabis. \n \n ",
                "4":"\n \n redeo nunc ad epistulam tuam. scribis enim esse rumores me ad\n lacum quod habeo venditurum, minusculam vero villam utique Quinto\n traditurum vel impenso pretio, quo introducatur, ut tibi Quintus filius\n dixerit, dotata Aquilia. ego vero de venditione nihil cogito\n nisi quid quod magis me delectet invenero. Quintus autem de emendo nihil\n curat hoc tempore. satis enim torquetur debitione dotis in qua mirificas\n Q. Egnatio gratias agit; a ducenda autem uxore sic abhorret ut\n libero lectulo neget esse quicquam iucundius. sed haec quoque hactenus.\n \n \n ",
                "5":"\n \n redeo enim ad miseram seu nullam potius rem publicam. M.\n Antonius ad me scripsit de restitutione Sex. Clodi;\n quam honorifice, quod ad me attinet, ex ipsius litteris cognosces (misi enim tibi\n exemplum), quam dissolute, quam turpiter quamque ita perniciose ut non numquam\n Caesar desiderandus esse videatur facile existimabis. quae \n enim Caesar numquam neque fecisset neque passus esset, ea nunc ex falsis\n eius commentariis proferuntur. ego autem Antonio facillimum me\n praebui. etenim ille, quoniam semel induxit animum sibi licere quod vellet,\n fecisset nihilo minus me invito. itaque mearum quoque litterarum misi tibi\n exemplum. \n "
            },
            "13":{
                "0":"\n \n occupationibus est factum meis et subita tua profectione ne tecum coram de\n hac re agerem. quam ob causam vereor ne absentia mea levior sit apud te.\n quod si bonitas tua responderit iudicio meo quod semper habui de te,\n gaudebo. \n \n ",
                "1":"\n a Caesare petii ut Sex.\n Clodium restitueret; impetravi. erat mihi in animo etiam tum sic\n uti beneficio eius si tu concessisses. quo magis laboro ut tua voluntate id\n per me facere nunc liceat . quod si duriorem te eius\n miserae et adflictae fortunae praebes, non contendam ego adversus te, quamquam videor\n debere tueri commentarium Caesaris. sed me hercule, si humaniter\n et sapienter et amabiliter in me cogitare vis, facilem profecto te praebebis et voles\n P. Clodium, in optima spe puerum repositum, existimare non te\n insectatum esse, cum potueris, amicos paternos. \n \n ",
                "2":"\n \n patere , obsecro, te pro re publica videri gessisse simultatem cum patre\n eius, non contempsisse hanc familiam. honestius enim et libentius deponimus\n inimicitias rei publicae nomine susceptas quam contumaciae. me deinde sine ad\n hanc opinionem iam nunc dirigere puerum et tenero animo eius persuadere non esse\n tradendas posteris inimicitias. quamquam tuam fortunam, Cicero,\n ab omni periculo abesse certum habeo, tamen arbitror malle te quietam senectutem et\n honorificam potius agere quam sollicitam. postremo meo iure te hoc beneficium\n rogo; nihil enim non tua causa feci. quod si non impetro, per me\n Clodio daturus non sum, ut intellegas quanti apud me auctoritas tua sit\n atque eo te placabiliorem praebeas. \n "
            },
            "14":{
                "0":"\n \n quod mecum per litteras agis unam ob causam mallem coram egisses.\n non enim solum ex oratione sed etiam ex vultu et oculis et fronte, ut\n aiunt, meum erga te amorem perspicere potuisses. nam cum te semper amavi\n primum tuo studio, post etiam beneficio provocatus, tum his temporibus res publica te\n mihi ita commendavit ut cariorem habeam neminem. \n \n ",
                "1":"\n \n litterae vero tuae cum amantissime tum honorificentissime scriptae sic me\n adfecerunt ut non dare tibi beneficium viderer sed accipere a te ita petente ut inimicum\n meum, necessarium tuum me invito servare nolles, cum id nullo negotio facere posses.\n \n ",
                "2":"\n \n ego vero tibi istuc, mi\n Antoni, remitto atque ita ut me a te, cum iis verbis scripseris,\n liberalissime atque honorificentissime tractatum existimem, idque cum totum, quoquo modo\n se res haberet, tibi dandum putarem, tum do etiam humanitati et naturae meae.\n nihil enim umquam non modo acerbum in me fuit sed ne paulo quidem tristius\n aut severius quam necessitas rei publicae postulavit. accedit ut ne in ipsum\n quidem Clodium meum insigne odium fuerit umquam, semperque ita statui, non\n esse insectandos inimicorum amicos, praesertim humiliores, nec his praesidiis nosmet\n ipsos esse spoliandos. \n \n ",
                "3":"\n \n nam de puero Clodio tuas partis esse arbitror ut eius animum\n tenerum, quem ad modum scribis, iis opinionibus imbuas ut ne quas inimicitias residere\n in familiis nostris arbitretur. contendi cum P. Clodio\n cum ego publicam causam, ille suam defenderet. nostras concertationes res\n publica diiudicavit. si viveret, mihi cum illo nulla contentio iam maneret.\n \n \n ",
                "4":"\n \n qua re quoniam hoc a me sic petis ut, quae tua potestas est, ea neges te me\n invito usurum, puero quoque hoc a me dabis, si tibi videbitur, non quo aut aetas nostra\n ab illius aetate quicquam debeat periculi suspicari aut dignitas mea ullam contentionem\n extimescat, sed ut nosmet ipsi inter nos coniunctiores simus quam adhuc fuimus.\n interpellantibus enim his inimicitiis animus tuus mihi magis patuit quam\n domus. sed haec hactenus. \n illud \n extremum. ego quae te velle quaeque ad te pertinere arbitrabor semper sine\n ulla dubitatione summo studio faciam. hoc velim tibi penitus persuadeas. \n "
            },
            "15":{
                "0":"\n \n Iteradum eadem ista mihi. \n coronatus \n Quintus noster Parilibus! Parilibus. \n solusne ? etsi \n addis Lamiam\n quod demiror equidem, sed scire cupio qui fuerint alii; quamquam satis scio\n nisi improbum neminem. explanabis igitur hoc diligentius. ego \n autem casu cum dedissem ad te litteras vi Kal. satis multis verbis, tribus fere\n horis post accepi tuas et magni quidem ponderis. itaque ioca tua plena\n facetiarum de haeresi Vestoriana et de †Pherionum\n more† Puteolano risisse me satis nihil est necesse rescribere.\n πολιτικώτερα illa videamus. \n \n ",
                "1":"\n \n ita \n Brutos\n Cassiumque defendis quasi eos ego reprehendam; quos satis laudare non\n possum. rerum ego vitia conlegi, non hominum. sublato enim tyranno\n tyrannida manere video. nam quae ille facturus non fuit ea fiunt, ut de\n Clodio de quo mihi exploratum est illum non modo non facturum sed etiam\n ne passurum quidem fuisse. sequetur \n Rufio\n Vestorianus, Victor numquam scriptus, ceteri, quis non?\n cui servire ipsi non potuimus eius libellis paremus. nam \n Liberalibus quis potuit in senatum non venire? fac id potuisse\n aliquo modo; num etiam, cum venissemus, libere potuimus sententiam dicere? nonne omni\n ratione veterani qui armati aderant cum praesidi nos nihil haberemus defendendi fuerunt?\n illam sessionem Capitolinam mihi non placuisse tu testis es.\n quid ergo? ista culpa Brutorum? minime illorum\n quidem sed aliorum brutorum qui se cautos ac sapientis putant; quibus satis fuit\n laetari, non nullis etiam gratulari, nullis permanere. \n \n ",
                "2":"\n \n sed praeterita omittamus; istos omni cura praesidioque tueamur et, quem ad\n modum tu praecipis, contenti Idibus\n Martiis simus; quae quidem nostris amicis divinis viris aditum ad caelum\n dederunt, libertatem populo Romano non dederunt. recordare tua.\n nonne meministi clamare te omnia perisse si ille funere elatus esset?\n sapienter id quidem. itaque ex eo quae manarint vides.\n \n \n ",
                "3":"\n \n quae scribis K. Iuniis\n Antonium de provinciis relaturum, ut et ipse Gallias habeat et\n utrisque dies prorogetur, licebitne decerni libere? si licuerit, libertatem\n esse reciperatam laetabor; si non licuerit, quid mihi attulerit ista domini mutatio\n praeter laetitiam quam oculis cepi iusto interitu tyranni? \n \n ",
                "4":"\n \n rapinas scribis ad Opis fieri; quas nos quoque tum videbamus.\n ne nos et liberati ab egregiis viris nec liberi sumus. ita laus\n illorum est, culpa nostra. et hortaris me ut historias scribam, ut conligam\n tanta eorum scelera a quibus etiam nunc obsidemur! poterone eos ipsos non\n laudare qui te obsignatorem adhibuerint? nec me hercule me raudusculum movet,\n sed homines benevolos, qualescumque sunt, grave est insequi contumelia. \n \n ",
                "5":"\n \n sed de omnibus meis consiliis, ut scribis, existimo exploratius nos ad K.\n Iunias statuere posse. ad quas adero et omni ope atque opera\n enitar, adiuvante me scilicet auctoritate tua et gratia et summa aequitate causae, ut de\n Buthrotiis senatus consultum quale scribis fiat. quod me\n cogitare iubes, cogitabo equidem, etsi tibi dederam superiore epistula cogitandum.\n tu autem quasi iam reciperata re publica vicinis tuis\n Massiliensibus sua reddis. haec armis, quae quam firma\n habeamus ignoro, restitui fortasse possunt, auctoritate non possunt. \n \n ",
                "6":"\n \n epistula brevis quae postea a te scripta est sane mihi fuit iucunda de\n Bruti ad Antonium et de eiusdem ad te litteris.\n posse videntur esse meliora quam adhuc fuerunt. sed nobis ubi\n simus et quo iam nunc nos conferamus providendum est. \n "
            },
            "16":{
                "0":"\n o mirificum Dolabellam meum! iam enim dico meum; antea, crede mihi,\n subdubitabam. magnam \n ἀναθεώρησιν res habet, de saxo, in crucem,\n columnam tollere, locum illum sternendum locare! quid quaeris? heroica.\n sustulisse mihi videtur simulationem desideri adhuc quae serpebat in dies,\n et inveterata verebar ne periculosa nostris tyrannoctonis esset. \n \n ",
                "1":"\n \n nunc prorsus adsentior tuis litteris speroque meliora. quamquam \n istos ferre non possum qui, dum se pacem velle simulant, acta nefaria defendunt.\n sed non possunt omnia simul. incipit res melius ire quam\n putaram. nec vero discedam nisi cum tu me id honeste putabis facere posse.\n Bruto certe meo nullo loco deero idque, etiam si mihi cum illo nihil\n fuisset, facerem propter eius singularem incredibilemque virtutem. \n \n ",
                "2":"\n \n Piliae nostrae villam totam quaeque in villa sunt trado in\n Pompeianum ipse proficiscens K. Maiis. \n quam velim Bruto persuadeas ut Asturae sit! \n "
            },
            "17":{
                "0":"\n v Nonas conscendens ab hortis Cluvianis in phaselum epicopum\n has dedi litteras, cum Piliae nostrae villam ad Lucrinum,\n vilicos, procuratores tradidissem. ipse autem eo die in Paeti\n nostri tyrotarichum imminebam; perpaucis diebus in Pompeianum, post in haec\n Puteolana et Cumana regna renavigare. o loca ceteroqui valde\n expetenda, interpellantium autem multitudine paene fugienda! \n \n ",
                "1":"\n \n sed ad rem ut veniam, o Dolabellae nostri magnam ἀριστείαν ! quanta est ἀναθεώρησισ ! equidem laudare eum et hortari non desisto.\n recte tu omnibus epistulis significas quid de re, quid de viro sentias.\n mihi quidem videtur Brutus noster iam vel coronam auream per\n forum ferre posse. quis enim audeat laedere proposita cruce aut saxo,\n praesertim tantis plausibus, tanta approbatione infimorum? \n \n ",
                "2":"\n \n nunc , mi Attice, me fac ut expedias. cupio , quom\n Bruto nostro adfatim satis fecerim, excurrere in Graeciam.\n Magni interest Ciceronis vel mea potius vel me hercule\n utriusque me intervenire discenti. nam epistula Leonidae quam ad\n me misisti quid habet, quaeso, in quo magno opere laetemur? numquam ille mihi\n satis laudari videbitur cum ita laudabitur, \n quo modo nunc est. \n non est fidentis hoc testimonium sed potius timentis. Herodi autem mandaram\n ut mihi κατὰ μίτον scriberet. a quo adhuc nulla\n littera est. vereor ne nihil habuerit quod mihi, cum cognossem, iucundum\n putaret fore. \n \n ",
                "3":"\n \n quod ad Xenonem scripsisti, valde mihi gratum est; nihil enim\n deesse Ciceroni cum ad officium tum ad existimationem meam pertinet.\n Flammam\n Flaminium audio Romae esse. ad eum scripsi me tibi\n mandasse per litteras ut de Montani negotio cum eo loquerere, et velim\n cures epistulam quam ad eum misi reddendam et ipse, quod commodo tuo fiat, cum eo\n conloquare. puto , si quid in homine pudoris est, praestaturum eum ne sero cum\n damno dependatur. de \n Attica pergratum mihi fecisti quod curasti ante scirem recte esse quam non\n belle fuisse. \n "
            },
            "18":{
                "0":"\n \n in \n Pompeianum veni v Nonas\n Maias, cum pridie, ut antea ad te scripsi, Piliam in\n Cumano conlocavissem. ibi \n mihi cenanti litterae tuae sunt redditae quas dederas Demetrio\n liberto pr. Kal.; in quibus multa sapienter, sed tamen talia, quem ad modum tute\n scribebas, ut omne consilium in fortuna positum videretur. itaque his de\n rebus ex tempore et coram. \n \n ",
                "1":"\n \n de \n Buthrotio negotio utinam quidem Antonium conveniam!\n multum profecto proficiam. sed non arbitrantur eum a\n Capua declinaturum; quo quidem metuo ne magno rei publicae malo venerit.\n quod idem L. Caesari videbatur quem pridie\n Neapoli adfectum graviter videram. quam ob rem ista nobis ad\n Kal. Iunias tractanda et perficienda sunt. sed hactenus.\n \n \n ",
                "2":"\n \n Quintus filius ad patrem acerbissimas litteras misit quae sunt ei redditae\n cum venissemus in Pompeianum. quarum tamen erat caput\n Aquiliam novercam non esse laturum. sed hoc tolerabile\n fortasse, illud vero, se a Caesare habuisse omnia, nihil a patre, reliqua\n sperare ab Antonio—o perditum hominem! sed \n μελήσει . \n \n ",
                "3":"\n \n ad \n Brutum nostrum, ad Cassium, ad Dolabellam\n epistulas scripsi. earum exempla tibi misi, non ut deliberarem reddendaene\n essent. plane enim iudico esse reddendas, quod non dubito quin tu idem\n existimaturus sis. \n \n ",
                "4":"\n \n Ciceroni meo, mi Attice, suppeditabis quantum videbitur meque\n hoc tibi onus imponere patiere. quae adhuc fecisti mihi sunt gratissima.\n \n \n ",
                "5":"\n \n librum meum illum ἀνέκδοτον nondum, ut\n volui, perpolivi; ista vero quae tu contexi vis aliud quoddam separatum volumen\n exspectant. ego autem, credas mihi velim, minore periculo existimo contra\n illas nefarias partis vivo tyranno dici potuisse quam mortuo. ille enim\n nescio quo pacto ferebat me quidem mirabiliter; nunc quacumque nos commovimus, ad\n Caesaris non modo acta verum etiam cogitata revocamur. de \n Montano, quoniam Flamma venit, videbis. puto rem\n meliore loco esse debere. \n "
            },
            "19":{
                "0":"\n \n etsi contentus eram, mi Dolabella, tua gloria satisque ex ea\n magnam laetitiam voluptatemque capiebam, tamen non possum non confiteri cumulari me\n maximo gaudio quod vulgo hominum opinio socium me ascribat tuis laudibus.\n neminem conveni (convenio autem cotidie plurimos. sunt enim\n permulti optimi viri qui valetudinis causa in haec loca veniant; praeterea ex municipiis\n frequentes necessarii mei) quin omnes; cum te summis laudibus ad caelum extulerunt, mihi\n continuo maximas gratias agant. negant enim se dubitare quin tu meis\n praeceptis et consiliis obtemperans praestantissimum te civem et singularem consulem\n praebeas. \n \n ",
                "1":"\n \n quibus ego quamquam verissime possum respondere te quae facias tuo iudicio et\n tua sponte facere nec cuiusquam egere consilio, tamen neque plane adsentior, ne imminuam\n tuam laudem si omnis a meis consiliis profecta videatur, neque valde nego.\n sum enim avidior etiam quam satis est gloriae. et tamen non\n alienum est dignitate tua, quod ipsi Agamemnoni regum regi fuit honestum,\n habere aliquem in consiliis capiendis Nestorem, mihi vero gloriosum te\n iuvenem consulem florere laudibus quasi alumnum disciplinae meae. \n \n ",
                "2":"\n L. quidem Caesar, cum ad eum aegrotum\n Neapolim\n venissem, quamquam erat oppressus totius corporis doloribus, tamen ante quam me\n plane salutavit, o mi Cicero inquit gratulor tibi cum\n tantum vales apud Dolabellam quantum si ego apud sororis filium valerem,\n iam salvi esse possemus. Dolabellae vero tuo et gratulor et gratias ago,\n quem quidem post te consulem solum possumus vere consulem dicere. \n deinde multa de facto ac de re gesta tua; nihil magnificentius, nihil\n praeclarius actum umquam, nihil rei publicae salutarius. atque haec una vox\n omnium est. \n \n ",
                "3":"\n a te autem peto ut me hanc quasi falsam hereditatem\n alienae gloriae sinas cernere meque aliqua ex parte in societatem tuarum laudum venire\n patiare. quamquam , mi Dolabella (haec enim iocatus sum),\n libentius omnis meas, si modo sunt aliquae meae laudes ad te transfuderim quam aliquam\n partem exhauserim ex tuis. nam cum te semper tantum dilexerim quantum tu\n intellegere potuisti, tum his tuis factis sic incensus sum ut nihil umquam in amore\n fuerit ardentius. nihil est enim, mihi crede, virtute formosius, nihil\n pulchrius, nihil amabilius. \n \n ",
                "4":"\n \n semper amavi, ut scis, M. Brutum propter eius summum\n ingenium, suavissimos mores, singularem probitatem atque constantiam; tamen\n Idibus\n Martiis tantum accessit ad amorem ut mirarer locum fuisse augendi in eo\n quod mihi iam pridem cumulatum etiam videbatur. quis erat qui putaret ad eum\n amorem quem erga te habebam posse aliquid accedere? tantum accessit ut mihi\n nunc denique amare videar, antea dilexisse. \n \n ",
                "5":"\n \n qua re quid est quod ego te horter ut dignitati et gloriae servias?\n proponam tibi claros viros, quod facere solent qui hortantur?\n neminem habeo clariorem quam te ipsum. te imitere oportet, tecum\n ipse certes. \n \n ",
                "6":"\n \n ne licet quidem tibi iam tantis rebus gestis non tui similem esse.\n quod cum ita sit, hortatio non est necessaria, gratulatione magis utendum\n est. contigit enim tibi, quod haud scio an nemini, ut summa severitas\n animadversionis non modo non invidiosa sed etiam popularis esset et cum bonis omnibus\n tum infimo cuique gratissima. hoc si tibi fortuna quadam contigisset,\n gratularer felicitati tuae, sed contigit magnitudine quom animi tum etiam ingeni atque\n consili. legi enim contionem tuam. nihil illa sapientius.\n ita pedetemptim et gradatim tum accessus a te ad causam facti, tum\n recessus, ut res ipsa maturitatem tibi animadvertendi omnium concessu daret. \n \n ",
                "7":"\n \n liberasti igitur et urbem periculo et civitatem metu neque solum ad tempus\n maximam utilitatem attulisti sed etiam ad exemplum. quo facto intellegere\n debes in te positam esse rem publicam tibique non modo tuendos sed etiam ornandos illos\n viros a quibus initium libertatis profectum est. sed his de rebus coram plura\n prope diem, ut spero. tu quoniam rem publicam nosque conservas, fac ut\n diligentissime te ipsum, mi Dolabella, custodias. \n "
            },
            "20":{
                "0":"\n \n saepius me iam agitas quod rem gestam Dolabellae nimis in caelum\n videar efferre. ego autem, quamquam sane probo factum, tamen ut tanto opere\n laudarem adductus sum tuis et unis et alteris litteris. sed totum se a te\n abalienavit Dolabella ea de causa qua me quoque sibi inimicissimum\n reddidit. o hominem impudentem! Kal. Ian. debuit, adhuc non solvit, praesertim cum se\n maximo aere alieno Faberi manu liberarit et opem ab Ope\n petierit. licet enim iocari, ne me valde conturbatum putes. atque \n ego ad eum viii Idus litteras dederam bene mane, eodem autem die tuas\n litteras vesperi acceperam in Pompeiano sane celeriter tertio abs te die.\n sed , ut ad te eo ipso die scripseram, satis aculeatas ad\n Dolabellam litteras dedi; quae si nihil profecerint, puto fore ut me\n praesentem non sustineat \n \n ",
                "1":"\n \n Albianum te confecisse arbitror. de \n Patulciano nomine, quod mihi †suspendiatus est†,\n gratissimum est et simile tuorum omnium. sed ego Erotem ad ista\n expedienda factum mihi videbar reliquisse; cuius non sine magna culpa vacillarunt.\n sed cum ipso videro. \n \n ",
                "2":"\n \n de \n Montano, ut saepe ad te scripsi, erit tibi tota res curae.\n Servius proficiscens quod desperanter tecum locutus est minime miror\n neque ei quicquam in desperatione concedo. \n \n ",
                "3":"\n \n Brutus noster, singularis vir, si in senatum non est Kal.\n Iuniis venturus, quid facturus sit in foro nescio. sed hoc\n ipse melius. ego ex iis quae parari video non multum Idibus\n Martiis profectum iudico. itaque de Graecia cotidie\n magis et magis cogito. nec enim Bruto meo exsilium, ut scribit\n ipse, meditanti video quid prodesse possim. Leonidae me litterae non satis\n delectarunt. de \n Herode tibi adsentior. Saufei legisse vellem. ego \n ex Pompeiano\n vi Idus Mai. cogitabam. \n "
            },
            "21":{
                "0":"\n \n Nonis Maiis cum essem in Pompeiano, accepi binas a te\n litteras, alteras sexto die, alteras quarto. ad superiores igitur prius.\n quam mihi iucundum opportune tibi Barnaeum litteras reddidisse!\n tu vero cum Cassio ut cetera. quam commode autem\n quod id ipsum quod me mones quadriduo ante ad eum scripseram exemplumque mearum\n litterarum ad te miseram! sed cum ex Dolabellae\n †aritia† (sic enim tu ad me scripseras) magna desperatione\n adfectus essem, ecce tibi et Bruti et tuae litterae! ille \n exsilium meditari. nos autem alium portum propiorem huic aetati videbamus; in\n quem mallem equidem pervehi florente Bruto nostro constitutaque re publica.\n sed nunc quidem, ut scribis, non utrumvis. adsentiris enim mihi\n nostram aetatem a castris, praesertim civilibus, abhorrere. \n \n ",
                "1":"\n \n Antonius ad me tantum de Clodio rescripsit, meam lenitatem et\n clementiam et sibi esse gratam et mihi voluptati magnae fore. sed \n Pansa furere videtur de Clodio itemque de\n Deiotaro et loquitur severe, si velis credere. illud tamen non\n belle, ut mihi quidem videtur, quod factum Dolabellae vehementer improbat.\n \n \n ",
                "2":"\n \n de coronatis, cum sororis tuae filius a patre accusatus esset, rescripsit se\n coronam habuisse honoris Caesaris causa, posuisse luctus gratia; postremo\n se libenter vituperationem subire quod amaret etiam mortuum Caesarem.\n \n \n ",
                "3":"\n \n ad \n Dolabellam, quem ad modum tibi dicis placere, scripsi diligenter.\n ego etiam ad Siccam; tibi hoc oneris non impono.\n nolo te illum iratum habere. Servi orationem cognosco; in qua\n plus timoris video quam consili. sed quoniam perterriti omnes sumus,\n adsentior Servio. Publilius tecum tricatus est. huc \n enim Caerellia missa ab istis est legata ad me; cui facile persuasi mihi id\n quod rogaret ne licere quidem, non modo non lubere. Antonium si videro,\n accurate agam de Buthroto. \n \n ",
                "4":"\n \n venio ad recentiores litteras; quamquam de Servio iam rescripsi.\n \n me facere magnam πρᾶξιν \n Dolabellae. \n mihi \n me hercule ita videtur, non potuisse maior tali re talique tempore. sed \n tamen quicquid ei tribuo, tribuo ex tuis litteris. tibi vero adsentior\n maiorem πρᾶξιν eius fore si mihi quod debuit\n dissolverit. Brutus velim sit Asturae. \n \n ",
                "5":"\n \n quod autem laudas me quod nihil ante de profectione constituam quam ista quo\n evasura sint videro, muto sententiam. neque quicquam tamen ante quam te\n videro. Atticam meam gratias mihi agere de matre gaudeo; cui quidem ego\n totam villam cellamque tradidi eamque cogitabam v Idus videre.\n tu \n Atticae salutem dices. nos \n Piliam diligenter tuebimur. \n "
            },
            "22":{
                "0":"\n e Pompeiano navi advectus sum in Luculli nostri hospitium vi\n Idus hora fere tertia. egressus autem e navi accepi tuas\n litteras quas tuus tabellarius in Cumanum attulisse dicebatur Nonis\n Maiis datas. a Lucullo postridie eadem fere hora veni in\n Puteolanum. ibi accepi duas epistulas, alteram\n Nonis, alteram vii Idus Lanuvio datas. \n \n ",
                "1":"\n \n audi igitur ad omnis. primum , quae de re mea gesta et in solutione\n et in Albiano negotio, grata. de tuo autem\n Buthroto, cum in Pompeiano essem, Misenum venit\n Antonius. inde ante discessit quam illum venisse audissem, in\n Samnium a quo vide quid speres. Romae igitur de\n Buthroto. L. Antoni horribilis contio,\n Dolabellae praeclara. iam vel sibi habeat nummos, modo numeret\n Idibus. Tertullae nollem abortum. tam enim Cassii\n sunt iam quam Bruti serendi. de regina velim atque etiam\n de Caesare illo. persolvi primae epistulae, venio ad secundam.\n \n \n ",
                "2":"\n \n de \n Quintis, Buthroto, cum venero, ut scribis. quod \n Ciceroni suppeditas, gratum. quod errare me putas qui rem\n publicam putem pendere e \n Bruto, sic se res habet. aut nulla erit aut ab isto istisve\n servabitur. quod me hortaris ut scriptam contionem mittam, accipe a me, mi\n Attice, καθολικὸν θεώρημα earum rerum\n in quibus satis exercitati sumus. nemo umquam neque poeta neque orator fuit\n qui quemquam meliorem quam se arbitraretur. hoc etiam malis contingit; quid\n tu Bruto putas et ingenioso et erudito? de quo etiam experti\n sumus nuper in edicto. scripseram rogatu tuo. meum mihi placebat,\n illi suum. quin etiam cum ipsius precibus paene adductus scripsissem ad eum\n de optimo genere dicendi, non modo mihi sed etiam tibi scripsit sibi\n illud quod mihi placeret non probari. qua re sine, quaeso, sibi quemque\n scribere, \n \n suam quoíque sponsam, míhi meam; suum\n quoíque \n amorem, míhi meum. \n \n non scite. hoc enim Atilius, poeta durissimus.\n atque utinam liceat isti contionari! cui si esse in urbe tuto\n licebit, vicimus. ducem enim novi belli civilis aut nemo sequetur aut ii\n sequentur qui facile vincantur. \n \n ",
                "3":"\n \n venio ad tertiam. gratas fuisse meas litteras Bruto\n et Cassio gaudeo. itaque iis rescripsi. quod \n Hirtium per me meliorem fieri volunt, do equidem operam et ille optime\n loquitur sed vivit habitatque cum Balbo qui item bene loquitur.\n quid credas videris. Dolabellam valde placere tibi video; mihi\n quidem egregie. cum \n Pansa vixi in Pompeiano. is plane mihi probabat se\n bene sentire et cupere pacem. causam armorum quaeri plane video.\n edictum \n Bruti et Cassi probo. quod vis ut suscipiam\n cogitationem quidnam istis agendum putem, consilia temporum sunt quae in horas\n commutari vides. Dolabellae et prima illa actio et haec contra\n Antonium contio mihi profecisse permultum videtur. prorsus \n ibat res; nunc autem videmur habituri ducem; quod unum municipia bonique desiderant.\n \n \n ",
                "4":"\n \n Epicuri mentionem facis et audes dicere μὴ . non te Bruti nostri vulticulus ab\n ista oratione deterret? Quintus filius, ut scribis, Antoni est\n dextella. per eum igitur quod volemus facile auferemus. exspecto ,\n si, ut putas, L. Antonius produxit Octavium, qualis\n contio fuerit. \n haec scripsi; statim enim\n Cassi tabellarius. eram continuo Piliam\n salutaturus, deinde ad epulas Vestori navicula. Atticae\n plurimam salutem. \n "
            },
            "23":{
                "0":"\n \n cum paulo ante dedissem ad te Cassi tabellario litteras, v\n Idus venit noster tabellarius et quidem, portenti simile, sine tuis\n litteris. sed cito conieci Lanuvi te fuisse. Eros\n autem festinavit, ut ad me litterae Dolabellae perferrentur non de re mea\n (nondum enim meas acceperat) sed rescripsit ad eas quarum exemplum tibi miseram sane\n luculente. \n \n ",
                "1":"\n \n ad me autem, cum Cassi tabellarium dimisissem, statim\n Balbus. o dei boni, quam facile perspiceres timere otium! et \n nosti virum quam tectus. sed tamen Antoni consilia narrabat;\n illum circumire veteranos ut acta Caesaris sancirent idque se facturos esse\n iurarent, ut castra omnes haberent eaque duoviri omnibus mensibus inspicerent.\n questus est etiam de sua invidia eaque omnis eius oratio fuit ut amare\n videretur Antonium. quid quaeris? nihil sinceri.\n \n \n ",
                "2":"\n \n mihi autem non est dubium quin res spectet ad castra. acta enim\n illa res est animo virili, consilio puerili. quis enim hoc non vidit, regni\n heredem relictum? quid autem absurdius? \n hoc \n métuere, alterum ín metu non pónere! \n quin etiam hoc ipso tempore multa ὑποσόλοικα . Ponti\n Neapolitanum a matre tyrannoctoni possideri! legendus mihi\n saepius est Cato maior ad te missus. amariorem \n enim me senectus facit. stomachor omnia. sed mihi quidem βεβίωται ; viderint iuvenes. tu mea curabis, ut\n curas. \n \n ",
                "3":"\n \n haec scripsi seu dictavi apposita secunda mensa apud Vestorium.\n postridie apud Hirtium cogitabam et quidem πεντέλοιπον . sic hominem traducere ad optimatis\n paro. λῆροσ πολύσ . nemo est istorum qui\n otium non timeat. qua re talaria videamus. quidvis enim potius\n quam castra. Atticae salutem plurimam velim\n dicas. exspecto \n Octavi contionem et si quid aliud, maxime autem ecquid\n Dolabella tinniat an in meo nomine tabulas novas fecerit. \n "
            },
            "24":{
                "0":"\n \n certior a Pilia factus mitti ad te Idibus\n tabellarios statim hoc nescio quid exaravi. primum igitur scire te volui me\n hinc Arpinum xvi Kalend. Iun. eo igitur mittes si quid erit\n posthac; quamquam ipse iam iamque adero. cupio enim ante quam\n Romam venio odorari diligentius quid futurum sit. quamquam \n vereor ne nihil coniectura aberrem. minime enim obscurum est quid isti\n moliantur; meus vero discipulus qui hodie apud me cenat valde amat illum quem\n Brutus noster sauciavit. et si quaeris (perspexi enim\n plane), timent otium; ὑπόθεσιν autem hanc habent\n eamque prae se ferunt, clarissimum virum interfectum, totam rem\n publicam illius interitu perturbatam, inrita fore quae ille egisset simul ac\n desisteremus timere, clementiam illi malo fuisse, qua si usus non esset, nihil ei tale\n accidere potuisse. \n \n ",
                "1":"\n \n mihi autem venit in mentem, si Pompeius cum exercitu firmo\n veniat, quod est εὔλογον , certe fore bellum.\n haec me species cogitatioque perturbat. neque enim iam quod tibi\n tum licuit nobis nunc licebit. nam aperte laetati sumus. deinde \n habent in ore nos ingratos. nullo modo licebit quod tum et tibi licuit et\n multis. φαινοπροσωπητέον ergo et ἰτέον in castra? miliens mori melius, huic praesertim aetati.\n itaque me Idus\n Martiae non tam consolantur quam antea. magnum enim mendum\n continent. etsi illi iuvenes ἄλλοισ ἐν ἐσθλοῖς τόνδ' ἀπωθοῦνται ψόγον \n sed si tu melius quidpiam speras, quod et plura audis et interes consiliis,\n scribas ad me velim simulque cogites quid agendum nobis sit super legatione votiva.\n equidem in his locis moneor a multis ne in senatu Kalendis.\n dicuntur enim occulte milites ad eam diem comparari et quidem in istos qui\n mihi videntur ubivis tutius quam in senatu fore. \n "
            }
        },
        "14":{
            "0":{
                "0":"\n o factum male de Alexione!\n incredibile est quanta me molestia adfecerit, nec me hercule ex ea parte\n maxime quod plerique mecum, \n ad quem igitur te medicum\n conferes? \n quid mihi iam medico? aut si opus est, tanta inopia est?\n amorem erga me, humanitatem suavitatemque desidero. etiam illud.\n quid est quod non pertimescendum sit cum hominem temperantem, summum\n medicum tantus improviso morbus oppresserit? sed ad haec omnia una consolatio\n est quod ea condicione nati sumus ut nihil quod homini accidere possit recusare\n debeamus. \n \n ",
                "1":"\n \n de \n Antonio iam antea tibi scripsi non esse eum a me conventum.\n venit enim Misenum cum ego essem in Pompeiano.\n inde ante profectus est quam ego eum venisse cognovi. sed casu,\n cum legerem tuas litteras, Hirtius erat apud me in Puteolano.\n ei legi et egi. primum quod † attinet, nihil mihi\n concedebat, deinde ad summam arbitrum me statuebat non modo huius rei sed totius\n consulatus sui. cum \n Antonio autem sic agemus ut perspiciat, si in eo negotio nobis satis\n fecerit, totum me futurum suum. Dolabellam spero domi esse. \n \n \n ",
                "2":"\n \n redeamus ad nostros. de quibus tu bonam spem te significas habere\n propter edictorum humanitatem. ego autem perspexi, cum a me xvii Kal. de\n Puteolano\n Neapolim\n Pansae conveniendi causa proficisceretur Hirtius, omnem eius\n sensum. seduxi enim et ad pacem sum cohortatus. non poterat\n scilicet negare se velle pacem, sed non minus se nostrorum arma timere quam\n Antoni, et tamen utrosque non sine causa praesidium habere, se autem\n utraque arma metuere. quid quaeris? οὐδὲν \n \n \n ",
                "3":"\n \n de \n Quinto filio tibi adsentior. patri quidem certe gratissimae\n bellae tuae litterae fuerunt. Caerelliae vero facile satis feci; nec valde\n laborare mihi visa est, et si illa, ego certe non laborarem. istam vero quam\n tibi molestam scribis esse auditam a te esse omnino demiror. nam quod eam\n conlaudavi apud amicos audientibus tribus filiis eius et filia tua, † τὸ ἐκ τούτου quid est hoc?†\n \n quid est aútem cur ego pérsonatus\n ámbulem? \n Parumne foeda persona est ipsius senectutis? quod \n Brutus rogat ut ante Kalendas, ad me quoque scripsit et\n fortasse faciam. sed plane quid velit nescio. quid enim illi\n adferre consili possum, cum ipse egeam consilio et cum ille suae immortalitati melius\n quam nostro otio consuluerit? de regina rumor exstinguitur. de \n Flamma, obsecro te, si quid potes. \n "
            },
            "1":{
                "0":"\n \n Here dederam ad te litteras exiens e Puteolano deverteramque\n in Cumanum. ibi bene valentem videram Piliam.\n quin etiam paulo post Cumis eam vidi.\n venerat enim in funus; cui funeri ego quoque operam dedi. Cn.\n Lucullus familiaris noster matrem efferebat. mansi igitur eo die\n in Sinuessano atque inde mane postridie Arpinum proficiscens hanc epistulam\n exaravi. \n \n ",
                "1":"\n \n erat autem nihil novi quod aut scriberem aut ex te quaererem, nisi forte hoc\n ad rem putas pertinere. Brutus noster misit ad me orationem suam habitam in\n contione Capitolina petivitque a me ut eam ne ambitiose corrigerem ante\n quam ederet. est autem oratio scripta elegantissime sententiis, verbis, ut\n nihil possit ultra. ego tamen si illam causam habuissem, scripsissem\n ardentius. ὑπόθεσισ vides quae sit et persona dicentis. itaque eam corrigere non potui. quo \n enim in genere Brutus noster esse vult et quod iudicium habet de optimo\n genere dicendi, id ita consecutus in ea oratione est ut elegantius esse nihil possit;\n sed ego secutus aliud sum sive hoc recte sive non recte. tu tamen velim eam\n orationem legas, nisi forte iam legisti, certioremque me facias quid iudices ipse.\n quamquam vereor ne cognomine tuo lapsus ὑπεραττικὸσ sis in iudicando. sed si recordabere Δημοσθένουσ fulmina, tum intelleges posse et Ἀττικώτατα \n et gravissime dici. sed haec coram. nunc \n nec sine epistula nec cum inani epistula volui ad te Metrodorum venire.\n \n "
            },
            "2":{
                "0":"\n xv Kal. e Sinuessano proficiscens cum dedissem ad te litteras devertissemque\n †acutius† in Vescino accepi a tabellario tuas\n litteras; in quibus nimis multa de Buthroto. non enim tibi ea\n res maiori curae aut est aut erit quam mihi. sic enim decet te mea curare,\n tua me. quam ob rem id quidem sic susceptum est mihi ut nihil sim habiturus\n antiquius. \n \n ",
                "1":"\n \n L. Antonium contionatum esse cognovi tuis litteris et aliis\n sordide; sed id quale fuerit nescio; nihil enim scripti. de \n Menedemo probe. Quintus certe ea dictitat quae scribis.\n consilium meum a te probari quod ea non scribam quae tu a me postularis\n facile patior, multoque magis id probabis, si orationem eam de qua hodie ad te scripsi\n legeris. quae de legionibus scribis, ea vera sunt. sed non satis\n hoc mihi videris tibi persuasisse qui de Buthrotiis nostris per senatum\n speres confici posse † quod puto. tantum † enim video,\n non videmur esse victuri, sed, ut iam nos hoc fallat, de Buthroto te non\n fallet. \n \n ",
                "2":"\n \n de \n Octavi contione idem sentio quod tu, ludorumque eius apparatus et\n Matius ac Postumus mihi procuratores non placent;\n Saserna conlega dignus. sed isti omnes, quem ad modum sentis,\n non minus otium timent quam nos arma. Balbum levari invidia per nos velim,\n sed ne ipse quidem id fieri posse confidit. itaque alia cogitat. \n \n ",
                "3":"\n \n quod prima disputatio Tusculana te confirmat sane gaudeo; neque\n enim ullum est perfugium aut melius aut paratius. Flamma quod bene loquitur\n non moleste fero. Tyndaritanorum causa, de qua causa laborat, quae sit\n ignoro. hos tamen \n πεντέλοιπον movere\n ista videntur in primis erogatio pecuniae. de \n Alexione doleo, sed quoniam inciderat in tam gravem morbum, bene\n actum cum illo arbitror. quos tamen secundos heredes scire velim et diem\n testamenti. \n "
            },
            "3":{
                "0":"\n undecimo Kal. accepi in Arpinati duas epistulas tuas, quibus duabus meis\n respondisti. una erat xv Kal., altera xii data. ad superiorem igitur prius.\n accurres in Tusculanum, ut scribis; quo me vi Kal. venturum\n arbitrabar. quod scribis parendum victoribus, non mihi quidem cui sunt multa\n potiora. nam illa quae recordaris Lentulo et\n Marcello consulibus acta in aede Apollinis, nec causa eadem\n est nec simile tempus, praesertim cum Marcellum scribas aliosque discedere.\n erit igitur nobis coram odorandum et constituendum tutone\n Romae esse possimus. novi conventus habitatores sane movent;\n in magnis enim versamur angustiis. sed sunt ista parvi; quin et maiora\n contemnimus. Calvae testamentum cognovi, hominis turpis ac sordidi;\n tabula Demonici quod tibi curae est gratum. de \n †malo† scripsi iam pridem ad Dolabellam\n accuratissime, modo redditae litterae sint. eius causa et cupio et debeo.\n \n \n ",
                "1":"\n \n venio ad propiorem. cognovi de Alexione quae\n desiderabam. Hirtius est tuus. Antonio,\n †quoniam† est, volo peius esse. de \n Quinto filio, ut scribis, †A. M. C.† de \n patre coram agemus. Brutum omni re qua possum cupio iuvare.\n cuius de oratiuncula idem te quod me sentire video. sed \n parum intellego quid me velis scribere quasi a Bruto habita oratione, cum\n ille ediderit. qui tandem convenit? an sic ut in tyrannum iure optimo caesum?\n multa dicentur, multa scribentur a nobis sed alio modo et tempore.\n de sella Caesaris bene tribuni; praeclaros etiam xiv ordines!\n Brutum apud me fuisse gaudeo, modo et libenter fuerit et sat diu. \n "
            },
            "4":{
                "0":"\n \n ix K. H. x fere a Q. Fufio venit tabellarius.\n nescio quid ab eo litterularum, uti me sibi restituerem; sane insulse, ut\n solet, nisi forte, quae non ames omnia videntur insulse fieri. scripsi ita ut\n te probaturum existimo. mihi duas a te epistulas reddidit, unam xi, alteram\n x. ad recentiorem prius †et leniorem† laudo; si vero\n etiam Carfulenus, \n ἄνω . \n Antoni consilia narras turbulenta. atque utinam potius per\n populum agat quam per senatum! quod quidem ita credo. sed mihi totum eius\n consilium ad bellum spectare videtur, si quidem D. Bruto provincia\n eripitur. quoquo modo ego de illius nervis existimo, non videtur fieri posse\n sine bello. sed non cupio, quoniam cavetur Buthrotiis.\n rides ? †aps condoleo† non mea potius adsiduitate,\n diligentia, gratia perfici. \n \n ",
                "1":"\n \n quod scribis te nescire quid nostris faciendum sit, iam pridem me illa\n ἀπορία sollicitat. itaque stulta iam\n Iduum\n Martiarum est consolatio. animis enim usi sumus virilibus,\n consiliis, mihi crede, puerilibus. excisa enim est arbor, non evulsa.\n itaque quam fruticetur vides. redeamus igitur, quoniam saepe\n usurpas, ad Tusculanas disputationes. Saufeium de te celemus;\n ego numquam indicabo. quod te a Bruto scribis, ut certior fieret\n quo die in Tusculanum essem venturus, ut ad te ante scripsi, vi Kal., et\n quidem ibi te quam primum per videre velim. puto enim nobis\n Lanuvium eundum et quidem non sine multo sermone. sed \n μελήσει . \n \n ",
                "2":"\n \n redeo ad superiorem. ex qua praetereo illa prima de\n Buthrotiis; quae mihi sunt inclusa medullis, sit modo, ut\n scribis, locus agendi. de oratione Bruti prorsus contendis quom\n iterum tam multis verbis agis. egone ut eam causam quam is scripsit? ego\n scribam non rogatus ab eo? nulla \n παρεγχείρησισ fieri potest contumeliosior. \n at \n inquis \n Ἡρακλείδειον aliquod. \n non recuso id quidem, sed et componendum argumentum est et scribendi\n exspectandum tempus maturius. licet enim de me ut libet existimes (velim\n quidem quam optime), si haec ita manant ut videntur (feres quod dicam), me\n Idus\n Martiae non delectant. ille enim numquam revertisset, nos timor\n confirmare eius acta non coegisset, aut, ut in Saufei eam relinquamque\n Tusculanas disputationes ad quas tu etiam Vestorium\n hortaris, ita gratiosi eramus apud illum (quem di mortuum perduint!) ut nostrae aetati,\n quoniam interfecto domino liberi non sumus, non fuerit dominus ille fugiendus.\n rubeo , mihi crede, sed iam scripseram; delere nolui. \n \n ",
                "3":"\n \n de \n Menedemo vellem verum fuisset, de regina velim verum sit.\n cetera coram, et maxime quid nostris faciendum sit, quid etiam nobis, si\n Antonius militibus obsessurus est senatum. hanc epistulam si\n illius tabellario dedissem, veritus sum ne solveret. itaque misi dedita.\n erat enim rescribendum tuis. \n "
            },
            "5":{
                "0":"\n \n quam vellem Bruto studium tuum navare potuisses! ego \n igitur ad eum litteras. ad \n Dolabellam\n Tironem misi cum mandatis et litteris. eum ad te vocabis et si\n quid habebis quod placeat scribes. ecce autem de traverso L.\n Caesar ut veniam ad se rogat in Nemus aut scribam quo se\n venire velim; Bruto enim placere se a me conveniri. o rem odiosam et\n inexplicabilem! puto me ergo iturum et inde Romam, nisi quid\n mutaro. summatim adhuc ad te; nihildum enim a Balbo.\n tuas igitur exspecto nec actorum solum sed etiam futurorum. \n "
            },
            "6":{
                "0":"\n a Bruto tabellarius rediit; attulit et ab eo et Cassio.\n consilium meum magno opere exquirunt, Brutus quidem utrum de\n duobus. o rem miseram! plane non habeo quid scribam. itaque silentio puto me\n usurum, nisi quid aliud tibi videtur; sin tibi quid venit in mentem, scribe, quaeso.\n Cassius vero vehementer orat ac petit ut Hirtium quam\n optimum faciam. sanum putas? † ὁ θησαυρὸς ἄνθρακεσ . epistulam tibi misi. \n \n ",
                "1":"\n ut tu de provincia Bruti et\n Cassi per senatus consultum, ita scribit et Balbus et\n \n Oppius\n . Hirtius quidem se afuturum (etenim iam in Tusculano\n est) mihique ut absim vehementer auctor est, et ille quidem periculi causa quod sibi\n etiam fuisse dicit, ego autem, etiam ut nullum periculum sit, tantum abest ut\n Antoni suspicionem fugere nunc curem ne videar eius secundis rebus non\n delectari, ut mihi causa ea sit cur Romam venire nolim ne illum videam.\n \n \n ",
                "2":"\n \n Varro autem noster ad me epistulam misit sibi a nescio quo missam (nomen\n enim delerat); in qua scriptum erat veteranos eos qui reiciantur (nam partem esse\n dimissam) improbissime loqui, ut magno periculo Romae sint futuri qui ab\n eorum partibus dissentire videantur. quis porro noster itus, reditus, vultus,\n incessus inter istos? quod si, ut scribis, L. Antonius\n in D. Brutum, reliqui in nostros, ego quid faciam aut quo me pacto\n geram? mihi vero deliberatum est, ut nunc quidem est, abesse ex ea urbe in\n qua non modo florui cum summa verum etiam servivi cum aliqua dignitate; nec tam statui\n ex Italia exire, de quo tecum deliberabo, quam istuc non venire. \n "
            },
            "7":{
                "0":"\n \n cum ad me Brutus noster scripsisset et Cassius, ut\n Hirtium, qui adhuc bonus fuisset (sciebam, neque eum confidebam fore mea\n auctoritate meliorem; Antonio est enim fortasse iratior, causae vero\n amicissimus), tamen ad eum scripsi eique dignitatem Bruti et\n Cassi commendavi. ille quid mihi rescripsisset scire te volui,\n si forte idem tu quod ego existimares, istos etiam nunc vereri ne forte ipsi\n nostri plus animi habeant quam habent \n ",
                "1":"\n \n \n\n \n HIRTIVS CICERONI suo salutem \n \n \n \n Rurene iam redierim quaeris. an \n ego, cum omnes caleant, ignaviter aliquid faciam? etiam ex urbe sum\n profectus, utilius enim statui abesse. has tibi litteras exiens in\n Tusculanum scripsi. noli autem me tam strenuum putare\n ut ad Nonas recurram. nihil enim iam video opus esse\n nostra cura, quoniam praesidia sunt in tot annos provisa. Brutus et\n Cassius utinam quam facile a te de me impetrare possunt ita per\n te exorentur ne quod calidius ineant consilium! cedentis enim haec\n ais scripsisse—quo aut qua re? \n\n \n\n \n \n ",
                "2":"\n \n \n\n \n retine , obsecro te, Cicero, illos et noli sinere haec\n omnia perire, quae funditus medius fidius rapinis, incendiis, caedibus\n pervertuntur. tantum si quid timent caveant, nihil praeterea\n moliantur. non \n medius fidius acerrimis consiliis plus quam etiam\n inertissimis, dum modo diligentibus, consequentur. haec enim quae\n fluunt per se diuturna non sunt; in contentione praesentis ad nocendum habent\n viris. quid speres de illis in Tusculanum ad me\n scribe. \n\n \n \n \n ",
                "3":"\n \n habes \n Hirti epistulam. cui rescripsi nil illos calidius cogitare idque\n confirmavi. hoc qualecumque esset te scire volui. \n obsignata iam Balbus ad me Serviliam\n redisse, confirmare non discessuros. nunc exspecto a te litteras. \n "
            },
            "8":{
                "0":"\n \n post tuum discessum binas a Balbo (nihil novi) itemque ab\n Hirtio, qui se scribit vehementer offensum esse veteranis.\n exspectat animus quidnam agam de K. Mart. . misi igitur\n Tironem et cum Tirone pluris quibus singulis, ut quidque\n accidisset, dares litteras, atque etiam scripsi ad Antonium de legatione,\n ne, si ad Dolabellam solum scripsissem, iracundus homo commoveretur.\n quod autem aditus ad eum difficilior esse dicitur, scripsi ad\n Eutrapelum ut is ei meas litteras redderet; legatione mihi opus esse.\n honestior est votiva, sed licet uti utraque. \n \n ",
                "1":"\n \n de te, quaeso, etiam atque etiam vide. velim possis coram; si\n minus possis , litteris idem consequemur. Graeceius ad me scripsit\n C. Cassium sibi scripsisse homines comparari qui armati in\n Tusculanum mitterentur. † id quidem mihi\n videbatur†; sed cavendum tamen †ut ille que† plures\n videndae. sed aliquid crastinus dies ad cogitandum nobis\n †dare†. \n "
            },
            "9":{
                "0":"\n \n iiiii Non. vesperi a Balbo redditae mihi litterae fore\n Nonis senatum, ut Brutus in Asia,\n Cassius in Sicilia frumentum emendum et ad urbem\n mittendum curarent. o rem miseram! primum ullam ab istis, dein, si aliquam, hanc\n †legatoriam† provinciam! atque haud scio an melius sit\n quam ad Eurotam sedere. sed haec casus gubernabit.\n ait autem eodem tempore decretum iri ut et iis et reliquis praetoriis\n provinciae decernantur. hoc certe melius quam illa Περσικὴ porticus; nolo enim Lacedaemonem\n †longinquo quom Lanuvium existimavit†. \n rides \n inquies in talibus rebus? \n quid faciam? plorando fessus sum. \n \n ",
                "1":"\n \n di immortales! quam me conturbatum tenuit epistulae tuae prior pagina! quid\n autem iste in domo tua casus armorum? sed hunc quidem nimbum cito transisse\n laetor. tu quid egeris tua cum tristi tum etiam difficili ad consiliandum\n legatione vehementer exspecto; est enim inexplicabilis. ita circumsedemur\n copiis omnibus. me quidem Bruti litterae quas ostendis a te\n lectas ita perturbarunt ut, quamquam ante egebam consilio, tamen animi dolore sim\n tardior. sed plura, cum ista cognoro. hoc autem tempore quod\n scriberem nihil erat, eoque minus quod dubitabam tu has ipsas litteras essesne\n accepturus. erat enim incertum visurusne te esset tabellarius. ego \n tuas litteras vehementer exspecto. \n "
            },
            "10":{
                "0":"\n o Bruti amanter scriptas litteras! o iniquum tuum tempus qui ad eum ire\n non possis! ego autem quid scribam? ut beneficio istorum utantur?\n quid turpius? ut moliantur aliquid? nec audent nec iam possunt.\n age , quiescant auctoribus nobis; quis incolumitatem praestat? si \n vero aliquid de Decimo gravius, quae nostris vita, etiam si nemo \n molestus sit? ludos vero non facere! quid foedius? frumentum imponere! quae est alia\n Dionis legatio aut quod munus in re publica sordidius? prorsus \n quidem consilia tali in re ne iis quidem tuta sunt qui dant; sed possim id neglegere\n proficiens; frustra vero qui ingrediar? matris consilio cum utatur vel etiam\n precibus, quid me interponam? sed tamen cogitabo quo genere utar litterarum;\n nam silere non possum. statim igitur mittam vel Antium vel\n Circeios. \n "
            },
            "11":{
                "0":"\n \n Antium veni a. d. vi Idus. Bruto iucundus noster\n adventus. deinde multis audientibus, Servilia, Tertulla,\n Porcia, quaerere quid placeret. aderat etiam\n Favonius. ego quod eram meditatus in via suadere ut uteretur\n Asiatica curatione frumenti; nihil esse iam reliqui quod ageremus nisi ut\n salvus esset; in eo etiam ipsi rei publicae esse praesidium. quam orationem\n cum ingressus essem, Cassius intervenit. ego eadem illa\n repetivi. hoc loco fortibus sane oculis Cassius\n (Martem spirare diceres) se in Siciliam non iturum.\n \n egone ut beneficium accepissem contumeliam? \n \n quid ergo agis? inquam. at ille in\n Achaiam se iturum. \n quid tu inquam\n Brute? \n Romam, inquit si tibi videtur. \n \n mihi vero minime; tuto enim non eris. \n \n quid ? si possem esse, placeretne? \n \n atque ut omnino neque nunc neque ex praetura in provinciam ires; sed\n auctor non sum ut te urbi committas. \n dicebam ea quae tibi profecto in mentem veniunt cur non esset tuto futurus.\n \n \n ",
                "1":"\n \n multo inde sermone querebantur atque id quidem Cassius maxime,\n amissas occasiones Decimumque graviter accusabant. ego negabam\n oportere praeterita, adsentiebar tamen. \n quomque ingressus essem dicere quid oportuisset, nec vero quicquam novi sed\n ea quae cotidie omnes, nec tamen illum locum attingerem, quemquam praeterea oportuisse\n tangi, sed senatum vocari, populum ardentem studio vehementius incitari, totam suscipi\n rem publicam, exclamat tua familiaris, \n hoc vero neminem umquam\n audivi! \n ego repressi. sed et Cassius mihi videbatur iturus\n (etenim Servilia pollicebatur se curaturam ut illa frumenti curatio de\n senatus consulto tolleretur), et noster cito deiectus est de illo inani sermone\n †velle esse† dixerat. constituit igitur ut ludi absente\n se fierent suo nomine. proficisci autem mihi in Asiam videbatur\n ab Antio velle. \n ",
                "2":"\n \n ne multa, nihil\n me in illo a itinere praeter conscientiam meam delectavit. non enim fuit\n committendum ut ille ex Italia prius quam a me conventus esset discederet.\n hoc dempto munere amoris atque offici sequebatur, ut mecum ipse, ἡ δεῦρ' ὁδόσ σοι τί δύναται νῦν, θεοπρόπε; \n prorsus dissolutum offendi navigium vel potius dissipatum. nihil \n consilio, nihil ratione, nihil ordine. itaque etsi ne antea quidem dubitavi,\n tamen nunc eo minus evolare hinc idque quam primum, ubi nec\n Pelopidarum facta neque famam audiam. \n \n \n ",
                "3":"\n \n et heus tu! ne forte sis nescius, Dolabella me sibi legavit a.\n d. iii Nonas. id mihi heri vesperi nuntiatum est.\n votiva ne tibi quidem placebat; etenim erat absurdum, quae si stetisset res\n publica vovissem, ea me eversa illa vota dissolvere. et habent, opinor,\n liberae legationes definitum tempus lege Iulia nec facile addi potest.\n aveo genus legationis ut, cum velis, introire exire liceat; quod nunc\n mihi additum est. bella est autem huius iuris quinquenni licentia.\n quamquam \n quid de quinquennio cogitem? contrahi mihi negotium\n videtur. sed \n βλάσφημα mittamus. \n "
            },
            "12":{
                "0":"\n \n bene me hercule de Buthroto. at ego\n Tironem ad Dolabellam cum litteris, quia iusseras, miseram.\n quid nocet? de nostris autem Antiatibus satis\n videbar plane scripsisse, ut non dubitares quin essent otiosi futuri usurique beneficio\n Antoni contumelioso. Cassius frumentariam rem aspernabatur;\n eam Servilia sublaturam ex senatus consulto se esse dicebat.\n noster vero καὶ μάλα σεμνῶσ in\n Asiam, postea quam mihi est adsensus tuto se Romae esse non\n posse (ludos enim absens facere malebat), statim ait se iturum simul ac ludorum\n apparatum iis qui curaturi essent tradidisset. navigia conligebat; erat\n animus in cursu. interea in isdem locis erant futuri. \n \n ",
                "1":"\n \n Brutus quidem se aiebat Asturae. L. quidem\n Antonius liberaliter litteris sine cura me esse iubet. habeo \n unum beneficium, alterum fortasse, si in Tusculanum venerit. o negotia non\n ferenda! quae feruntur tamen. τῶνδε αἰτίαν τῶν Βρούτων τις ἔχει. \n in \n Octaviano, ut perspexi, satis ingeni, satis animi, videbatur que erga\n nostros ἥρωασ ita fore ut nos vellemus animatus.\n sed quid aetati credendum sit, quid nomini, quid hereditati, quid κατηχήσει , magni consili est. vitricus quidem nihil\n censebat; quem Asturae vidimus. sed tamen alendus est et, ut\n nihil aliud, ab Antonio seiungendus. Marcellus praeclare, si\n praecipit †nostro nostri†. cui quidem ille deditus mihi\n videbatur. Pansae autem et Hirtio non nimis credebat.\n bona indoles, ἐὰν διαμείνῃ . \n \n "
            },
            "13":{
                "0":"\n viii Kal. duas a te accepi epistulas. respondebo igitur priori prius.\n adsentior tibi ut nec duces simus nec agmen cogamus, faveamus tamen.\n orationem tibi misi. eius custodiendae et proferendae arbitrium\n tuum. sed quando illum diem cum tu edendam putes? \n \n ",
                "1":"\n \n indutias quas scribis non intellego fieri posse. melior est\n ἀναντιφωνησία qua me usurum arbitror.\n quod scribis legiones duas Brundisium venisse, vos omnia\n prius. scribes igitur quicquid audieris. \n \n ",
                "2":"\n \n Varronis\n διάλογον exspecto. iam probo Ἡρακλείδειον , praesertim cum tu tanto opere delectere; sed\n quale velis velim scire. quod ad te antea atque adeo prius scripsi (sic enim\n mavis), ad scribendum †tibi vere dicere† fecisti me alacriorem.\n ad tuum enim iudicium quod mihi erat notum addidisti Peducaei\n auctoritatem magnam quidem apud me et in primis gravem.\n enitar igitur ne desideres aut industriam meam aut diligentiam.\n Vettienum, ut scribis, et Faberium foveo.\n Clodium nihil arbitror malitiose; quamquam—sed quod egerit.\n de libertate retinenda, qua certe nihil est dulcius, tibi adsentior.\n itane \n Gallo\n Caninio? o hominem nequam! quid enim dicam aliud?\n cautum \n Marcellum! me sic, sed non tamen cautissimum. \n \n ",
                "3":"\n \n longiori epistulae superiorique respondi. nunc breviori\n propiorique quid respondeam nisi eam fuisse dulcissimam? res \n Hispanienses valde bonae, modo Balbilium incolumem videam, subsidium\n nostrae senectutis. de \n Anniano item, quod me valde observat Visellia. sed haec quidem\n humana. de \n Bruto te nihil scire dicis, sed Servilia venisse M.\n Scaptium †eumque non qua pompa† ad se tamen clam\n venturum sciturumque me omnia; quae ego statim. interea narrat eadem\n Bassi servum venisse qui nuntiaret legiones Alexandrinas in\n armis esse, Bassum arcessi, Cassium exspectari.\n quid quaeris? videtur res publica ius suum reciperatura. sed ne\n quid ante. nosti horum exercitationem in latrocinio et amentiam. \n \n ",
                "4":"\n \n Dolabella vir optimus, etsi, cum scribebam secunda mensa apposita, venisse\n eum ad Baias audiebam, tamen ad me ex Formiano scripsit, quas\n litteras cum e balineo exissem accepi, sese de attributione omnia summa fecisse.\n Vettienum accusat (tricatur scilicet ut monetalis), sed ait totum\n negotium Sestium nostrum suscepisse, optimum quidem illum virum nostrique\n amantissimum. quaero autem quid tandem Sestius in hac re facere\n possit quod non quivis nostrum. sed si quid praeter spem erit, facies ut\n sciam; sin est, ut arbitror, negotium perditum, scribes tamen neque ista res commovebit.\n \n \n ",
                "5":"\n \n nos hic φιλοσοφοῦμεν (quid enim aliud?) et\n τὰ περὶ τοῦ καθήκοντοσ magnifice explicamus\n προσφωνοῦμεν que Ciceroni; qua de re enim\n potius pater filio? deinde alia. quid quaeris? exstabit opera\n peregrinationis huius. Varronem hodie aut cras venturum putabant; ego autem\n in Pompeianum properabam, non quo hoc loco quicquam pulchrius sed\n interpellatores illic minus molesti. sed perscribe, quaeso, quae causa sit\n Myrtili (poenas quidem illum pependisse audivi) et satisne pateat unde\n corruptus. \n \n \n ",
                "6":"\n \n haec cum scriberem, tantum quod existimabam ad te orationem esse perlatam.\n hui, quam timeo quid existimes! etsi quid ad me? quae non sit foras proditura\n nisi re publica reciperata. de quo quid sperem non audeo scribere. \n "
            },
            "14":{
                "0":"\n vi Kalend. accepi a Dolabella litteras. quarum exemplum tibi\n misi. in quibus erat omnia se fecisse quae tu velles. statim ei\n rescripsi et multis verbis gratias egi. sed tamen ne miraretur cur idem\n iterum facerem, hoc causae sumpsi quod ex te ipso coram antea nihil potuissem\n cognoscere. sed quid multa? litteras hoc exemplo dedi:\n \n ",
                "1":"\n \n \n\n \n CICERO DOLABELLAE COS. suo. \n \n \n \n antea cum litteris Attici nostri de tua summa\n liberalitate summoque erga se beneficio certior factus essem cumque tu ipse\n etiam ad me scripsisses te fecisse ea quae nos voluissemus, egi tibi gratias per\n litteras iis verbis ut intellegeres nihil te mihi gratius facere potuisse.\n postea vero quam ipse Atticus ad me venit in\n Tusculanum huius unius rei causa tibi ut apud me gratias ageret,\n cuius eximiam quandam et admirabilem in causa Buthrotia voluntatem\n et singularem erga se amorem perspexisset, teneri non potui quin tibi apertius\n illud idem his litteris declararem. ex omnibus enim, mi\n Dolabella, studiis in me et officiis quae summa sunt hoc scito\n mihi et amplissimum videri et gratissimum esse quod perfeceris ut\n Atticus intellegeret quantum ego te, quantum tu me amares.\n \n\n \n \n ",
                "2":"\n \n \n\n \n quod reliquum est,\n Buthrotiam a et causam et civitatem, quamquam a te constituta est\n (beneficia autem nostra tueri solemus), tamen velim receptam in fidem tuam a\n meque etiam atque etiam tibi commendatam auctoritate et auxilio tuo tectam velis\n esse. satis erit in perpetuum Buthrotiis praesidi\n magnaque cura et sollicitudine Atticum et me liberaris, si hoc\n honoris mei causa susceperis ut eos semper a te defensos velis. quod \n ut facias te vehementer etiam atque etiam rogo. \n\n \n \n \n ",
                "3":"\n \n his litteris scriptis me ad συντάξεισ dedi;\n quae quidem vereor ne miniata cerula tua pluribus locis notandae sint. ita \n sum μετέωροσ et magnis cogitationibus impeditus. \n "
            },
            "15":{
                "0":"\n \n L. Antonio male sit, si quidem Buthrotiis molestus\n est! ego testimonium composui quod cum voles obsignabitur. nummos \n Arpinatium, si L. Fadius aedilis petet, vel omnis\n reddito. ego ad te alia epistula scripsi de HS C_X_ quae Statio curarentur. si ergo petet\n Fadius, ei volo reddi, praeter Fadium nemini.\n apud me †item puto depositum† id scripsi\n ad Erotem ut redderet. \n \n ",
                "1":"\n \n reginam odi. id me iure facere scit sponsor promissorum eius\n Ammonius, quae quidem erant φιλόλογα et\n dignitatis meae ut vel in contione dicere auderem. Saran autem, praeterquam quod\n nefarium hominem, cognovi praeterea in me contumacem. semel eum omnino domi\n meae vidi. cum \n φιλοφρόνωσ ex eo quaererem quid opus esset,\n Atticum se dixit quaerere. superbiam autem ipsius reginae, cum\n esset trans Tiberim in hortis, commemorare sine magno dolore non possum.\n nihil igitur cum istis; nec tam animum me quam stomachum habere\n arbitrantur. \n \n ",
                "2":"\n \n profectionem meam, ut video, Erotis dispensatio impedit.\n nam cum ex reliquis quae Nonis\n Aprilibus fecit abundare debeam, cogor mutuari, quodque ex istis fructuosis\n rebus receptum est, id ego ad illud fanum sepositum putabam. sed haec\n Tironi mandavi quem ob eam causam Romam misi; te nolui\n impeditum impedire. \n \n ",
                "3":"\n \n Cicero noster quo modestior est eo me magis commovet. ad me enim\n de hac re nihil scripsit ad quem nimirum potissimum debuit; scripsit hoc autem ad\n Tironem, sibi post Kalend. Aprilis (sic enim annuum tempus\n confici) nihil datum esse. tibi pro tua natura semper placuisse teque\n existimasse †id etiam ad dignitatem meam pertinere eum non modo\n perliberaliter a nobis sed etiam ornate cumulateque tractari. qua re velim\n cures (nec tibi essem molestus, si per alium hoc agere possem) ut permutetur\n Athenas quod sit in annuum sumptum ei. scilicet \n Eros numerabit. eius rei causa Tironem misi.\n curabis igitur et ad me si quid tibi de eo videbitur scribes. \n "
            },
            "16":{
                "0":"\n \n narro tibi, haec loca venusta sunt, abdita certe et, si quid scribere velis,\n ab arbitris libera. sed nescio quo modo οἶκος φίλοσ . itaque me referunt pedes in Tusculanum.\n et tamen haec ῤωπογραφία ripulae videtur\n habitura celerem satietatem. equidem etiam pluvias metuo, si \n Prognostica\n nostra vera sunt; rarae enim ῤητορεύουσιν .\n tu , quaeso, fac sciam ubi Brutum nostrum et quo die videre\n possim. \n "
            },
            "17":{
                "0":"\n \n duas accepi postridie Idus, alteram eo die datam, alteram\n Idibus. prius igitur superiori. de \n D. \n Bruto, cum scies. de consulum ficto timore cognoveram.\n Sicca enim φιλοστόργωσ ille quidem sed\n tumultuosius ad me etiam illam suspicionem pertulit. quid tu autem? τὰ μὲν διδόμενα —? nullum enim verbum a\n †Siregio†. non placet. de Plaetono vicino\n tuo permoleste tuli quemquam prius audisse quam me. de \n Syro prudenter. L. Antonium per Marcum\n fratrem, ut arbitror, facillime deterrebis. Antroni vetui; sed nondum\n acceperas litteras, ne cuiquam nisi L. Fadio aedili.\n aliter enim nec caute nec iure fieri potest. quod scribis tibi\n deesse HS c_ quae Ciceroni curata sint, velim ab\n Erote quaeras ubi sit merces insularum. Arabioni de\n Sittio nihil irascor. ego de itinere nisi explicato\n † Λ † nihil cogito; quod idem\n tibi videri puto. \n \n ",
                "1":"\n \n habes ad superiorem. nunc audi ad alteram. tu vero\n facis ut omnia quod Serviliae non dees, id est Bruto.\n de regina gaudeo te non laborare, testem etiam tibi probari.\n Erotis rationes et ex Tirone cognovi et vocavi ipsum.\n gratissimum quod polliceris Ciceroni nihil defuturum; de quo\n mirabilia Messalla qui Lanuvio rediens ab illis venit ad me,\n et me hercule ipsius litterae sic et φιλοστόργωσ \n et εὐπινῶσ scriptae ut eas vel in acroasi audeam\n legere. quo magis illi indulgendum puto. de Buciliano\n Sestium puto non moleste ferre. ego , si Tiro ad\n me, cogito in Tusculanum. tu vero, quicquid erit quod me scire\n par sit, statim. \n "
            },
            "18":{
                "0":"\n xvii Kal. etsi satis videbar scripsisse ad te quid mihi opus esset et quid te facere\n vellem, si tibi commodum esset, tamen cum profectus essem et in lacu navigarem,\n Tironem statui ad te esse mittendum, ut iis negotiis quae agerentur\n interesset, atque etiam scripsi ad Dolabellam me, si ei videretur, velle\n proficisci petiique ab eo de mulis vecturae. \n \n ",
                "1":"\n ut in his (quoniam intellego te distentissimum esse\n qua de Buthrotiis qua de Bruto, cuius etiam ludorum\n sumptuosorum curam et administrationem suspicor ex magna parte ad te pertinere) ut ergo\n in eius modi re tribues nobis paulum operae; nec enim multum opus est. \n mihi res ad caedem et eam quidem propinquam spectare videtur.\n vides homines, vides arma. prorsus non mihi videor esse tutus.\n sin tu aliter sentis, velim ad me scribas. domi enim manere, si\n recte possum, multo malo. \n "
            },
            "19":{
                "0":"\n \n quidnam est quod agendum amplius de Buthrotiis\n sit ? sat egisse enim te frustra scribis.\n quid autem se refert \n Brutus? doleo me hercules te tam esse distentum, quod decem\n hominibus referendum est acceptum. est illud quidem ἐργῶδεσ sed ἀνεκτὸν mihique\n gratissimum. de armis nihil vidi apertius. fugiamus igitur et, ut\n ais, coram. Theophanes quid velit nescio. scripserat enim ad me.\n cui rescripsi ut potui. mihi autem scribit venire ad me se velle\n ut et de suis rebus et quaedam quae ad me pertinerent. tuas litteras\n exspecto. vide , quaeso, ne quid temere fiat. \n \n ",
                "1":"\n \n Statius scripsit ad me locutum secum esse Q. Ciceronem\n valde adseveranter se haec ferre non posse; certum sibi esse ad Brutum et\n Cassium transire. hoc enim vero nunc discere aveo, hoc ego\n quid sit interpretari non possum. potest aliquid iratus Antonio,\n potest gloriam iam novam quaerere, potest totum esse σχεδίασμα ; et nimirum ita est. sed tamen et ego vereor et pater\n conturbatus est; scit enim quae ille de hoc, mecum quidem ἄφατα olim. plane quid velit nescio. a Dolabella\n mandata habebo quae mihi videbuntur, id est nihil. dic mihi, C.\n Antonius voluitne fieri septemvir? fuit certe dignus.\n de \n Menedemo est ut scribis. facies omnia mihi nota. \n "
            },
            "20":{
                "0":"\n \n egi gratias Vettieno; nihil enim potuit humanius.\n Dolabellae mandata sint quaelibet, mihi aliquid, vel quod\n Niciae nuntiem. quis enim haec, ut scribis,\n †anteno†? nunc dubitare quemquam prudentem quin meus\n discessus desperationis sit, non legationis? \n quod ais extrema quaedam iam homines de re publica loqui et eos\n quidem viros bonos, ego quo die audivi illum tyrannum in contione clarissimum\n virum appellari subdiffidere coepi. postea vero quam tecum\n Lanuvi vidi nostros tantum spei habere ad vivendum quantum accepissent ab\n Antonio, desperavi. itaque , mi Attice, (fortiter\n hoc velim accipias, ut ego scribo), genus illud interitus †quo\n causurus† est foedum ducens et quasi denuntiatum nobis ab\n Antonio ex hac nassa exire constitui non ad fugam sed ad spem mortis\n melioris. haec omnis culpa Bruti. \n \n ",
                "1":"\n \n Pompeium\n Carteia receptum scribis; iam igitur contra hunc exercitum. utra ergo\n castra? media enim tollit Antonius. illa infirma,\n haec nefaria. properemus igitur. sed iuva me consilio,\n Brundisione an Puteolis. Brutus quidem subito\n sed sapienter. πάσχω τι . quando enim illum?\n sed humana ferenda. tu ipse eum videre non potes. di \n illi mortuo qui umquam Buthrotum! sed acta missa; videamus quae\n agenda sint. \n \n ",
                "2":"\n \n rationes \n Erotis, etsi ipsum nondum vidi, tamen et ex litteris eius et ex eo quod\n Tiro cognovit prope modum cognitas habeo. versuram scribis\n esse faciendam mensum quinque, id est ad Kal. Nov., HS C_C_ ; in eam diem\n cadere nummos qui a Quinto debentur. velim igitur, quoniam\n Tiro negat tibi placere me eius rei causa Romam venire, si\n ea te res nihil offendet, videas unde nummi sint, mihi feras expensum. hoc \n video in praesentia opus esse. reliqua diligentius ex hoc ipso exquiram, in\n his de mercedibus dotalium praediorum. quae si fideliter\n Ciceroni curabuntur, quamquam volo laxius, tamen ei prope modum nihil\n deerit. equidem video mihi quoque opus esse viaticum; sed ei ex\n praediis ut cadet ita solvetur, mihi autem opus est universo. equidem etsi\n mihi videtur iste qui umbras timet ad caedem spectare, tamen nisi explicata solutione\n non sum discessurus. sitne autem explicata necne tecum cognoscam.\n hanc putavi mea manu scribendam, itaque feci. de \n Fadio, ut scribis, utique alii nemini. rescribas velim hodie.\n \n "
            },
            "21":{
                "0":"\n \n narro tibi, Quintus pater exsultat laetitia. scripsit \n enim filius se idcirco profugere ad Brutum voluisse quod, cum sibi negotium\n daret Antonius ut eum dictatorem efficeret, praesidium occuparet, id\n recusasset; recusasse autem se ne patris animum offenderet; ex eo sibi illum hostem.\n \n tum me inquit conlegi verens ne quid mihi ille\n iratus tibi noceret. itaque eum placavi. et quidem c_c_c_c_ certa, reliqua in spe. \n scribit autem Statius illum cum patre habitare velle (hoc vero\n mirum) et id gaudet. ecquem tu illo certiorem nebulonem? \n \n ",
                "1":"\n \n ἐποχὴν vestram de re Cani\n deliberationis probo. nihil eram suspicatus de tabulis, ἀκεραίωσ restitutam arbitrabar. quae differs ut\n mecum coram exspectabo. tabellarios quoad voles tenebis; es enim occupatus.\n quod ad Xenonem, probe. quod scribo, cum absolvero.\n Quinto scripsisti te ad eum litteras. nemo attulerat.\n Tiro negat iam tibi placere Brundisium et quidem dicere\n aliquid de militibus. \n at ego iam destinaram Hydruntem quidem. movebant me\n tuae quinque horae. hic autem quantus πλοῦσ !\n sed videbimus. nullas a te xi Kal. quippe`, quid\n enim iam novi? cum primum igitur poteris, venies. ego propero ne\n ante Sextus, quem adventare aiunt. \n "
            },
            "22":{
                "0":"\n \n gratulor nobis Quintum filium exisse. molestus non\n erit. Pansam bene loqui credo. semper enim coniunctum esse cum\n Hirtio scio; amicissimum Bruto et Cassio puto,\n si expediet (sed quando illos videbit?), inimicum Antonio, quando aut cur?\n quousque ludemur? ego autem scripsi Sextum\n adventare, non quo iam adesset sed quia certe id ageret ab armisque nullus discederet.\n certe si pergit, bellum paratum est. hic autem noster\n Cytherius nisi victorem neminem victurum. quid ad haec\n Pansa? utrobi erit, si bellum erit? quod videtur fore. sed et\n haec et alia coram hodie quidem, ut scribis, aut cras. \n "
            },
            "23":{
                "0":"\n \n mirifice torqueor, sine dolore tamen; sed permulta mihi de nostro itinere in\n utramque partem occurrunt. \n quousque ? inquies. quoad \n erit integrum; erit autem usque dum ad navem. Pansa si tuae rescripserit,\n et meam tibi et illius epistulam mittam. Silium exspectabam; cui hypomnema\n compositum, si quid novi. ego litteras misi ad Brutum.\n cuius de itinere etiam ex te velim si quid scies cognoscere. \n "
            },
            "24":{
                "0":"\n \n tabellarius quem ad Brutum miseram ex itinere rediit vii\n Kal. ei Servilia dixit eo die Brutum\n †his† profectum. sane dolui meas litteras redditas non\n esse. Silius ad me non venerat. causam composui; eum libellum\n tibi misi. te quo die exspectem velim scire. \n "
            },
            "25":{
                "0":"\n \n de meo itinere variae sententiae; multi enim ad me. sed tu\n incumbe, quaeso, in eam curam. magna res est. an probas, si ad\n Kal. Ian. cogitamus? meus animus est aequus, sic tamen ut si nihil\n offensionis sit. † et tu etiam scire quo die Olympia\n cum mysteria scilicet. ut tu scires†, casus consilium nostri itineris\n iudicabit. dubitemus igitur. est enim hiberna navigatio odiosa,\n eoque ex te quaesieram mysteriorum diem. Brutum, ut scribis, visum iri a me\n puto. ego hinc volo pr. Kal. \n "
            },
            "26":{
                "0":"\n \n de \n Quinti negotio video a te omnia facta.\n ille tamen dolet dubitans utrum morem gerat Leptae an fidem\n infirmet filio. inaudivi \n L. Pisonem velle exire legatum ψευδεγγράφῳ \n senatus consulto. velim scire quid sit. tabellarius ille\n quem tibi dixeram me ad Brutum esse missurum in Anagninum ad\n me venit ea nocte quae proxima ante Kal. fuit litterasque ad me attulit; in quibus unum\n alienum summa sua prudentia, idem illud, ut spectem ludos suos. rescripsi \n scilicet primum me iam profectum, ut non integrum sit; deinde\n ἀτοπώτατον esse me qui Romam omnino\n post haec arma non accesserim neque id tam periculi mei causa fecerim quam dignitatis\n subito ad ludos venire. tali enim tempore ludos facere illi honestum est cui\n necesse est, spectare mihi ut non est necesse sic ne honestum. quidem est.\n equidem illos celebrari et esse quam gratissimos mirabiliter cupio idque\n ita futurum esse confido et tecum ago ut iam ab ipsa commissione ad me quem ad modum\n accipiantur hi ludi, deinde omnia reliquorum ludorum in dies singulos persequare.\n sed de ludis hactenus. \n \n ",
                "1":"\n \n reliqua pars epistulae est illa quidem in utramque partem, sed tamen non\n nullos interdum iacit igniculos virilis. quod quale tibi videretur ut posses\n interpretari, misi ad te exemplum epistulae; quamquam mihi tabellarius noster dixerat\n tibi quoque se attulisse litteras a Bruto easque ad te e\n Tusculano esse delatas. \n \n ",
                "2":"\n \n ego itinera sic composueram ut Nonis\n Quintilibus\n Puteolis essem; valde enim festino, ita tamen ut quantum homo possit quam\n cautissime navigem. \n \n ",
                "3":"\n \n M. Aelium cura liberabis; me paucos pedes in extremo fundo et eos\n quidem subterraneos servitutis putasse aliquid habituros. id \n me iam iam nolle neque mihi aquam esse tanti. sed ut mihi dicebas, quam\n lenissime, potius ut cura liberetur quam ut me suscensere aliquid suspicetur.\n item de illo Tulliano capite libere cum Cascellio\n loquere. parva res est, sed tu bene attendisti. nimis callide\n agebatur. ego autem si mihi imposuisset aliquid, quod paene fecit nisi tua\n malitia adfuisset, animo iniquo tulissem. itaque , ut ut erit, rem impediri\n malo. octavam partem †tuli luminarum medium ad strane memineris\n cui Caerellia† videris mancipio dare ad eam summam quae sub\n praecone fuit maxima. id opinor esse C_C_C_L_X_X_X_ .\n \n \n ",
                "4":"\n \n novi si quid erit atque etiam si quid prospicies quod futurum putes, scribas\n ad me quam saepissime velim, Varroni, quem ad modum tibi mandavi, memineris\n excusare tarditatem litterarum mearum. mundus iste cum M.\n Ennio quid egerit de testamento (curiosus sum enim)\n facias me velim certiorem. ex \n Arpinati\n vi Non. \n \n "
            },
            "27":{
                "0":"\n \n gaudeo id te mihi suadere quod ego mea sponte pridie feceram. nam \n cum ad te VI Nonas darem, eidem tabellario dedi etiam ad\n Sestium scriptas πάνυ φιλοστόργωσ .\n ille autem, quod Puteolos persequitur, humane, quod queritur,\n iniuste. non enim ego tam illum exspectare dum de Cosano rediret\n debui quam ille aut non ire ante quam me vidisset aut citius reverti. sciebat \n enim me celeriter velle proficisci seseque ad me in Tusculanum\n scripserat esse venturum. \n \n ",
                "1":"\n \n te , ut a me discesseris, lacrimasse moleste ferebam. quod si me\n praesente fecisses, consilium totius itineris fortasse mutassem. sed illud\n praeclare quod te consolata est spes brevi tempore congrediendi; quae quidem exspectatio\n me maxime sustentat. meae tibi litterae non deerunt. de \n Bruto scribam ad te omnia. librum tibi celeriter mittam\n de gloria. \n excudam aliquid Ἡρακλείδειον quod lateat\n in thesauris tuis. de \n Planco memini. \n \n ",
                "2":"\n \n Attica iure queritur. quod me de Bacchi, de\n statuarum coronis certiorem fecisti, valde gratum; nec quicquam posthac non modo tantum\n sed ne tantulum quidem praeterieris. et de Herode et\n Mettio meminero et de omnibus quae te velle suspicabor modo. o turpem\n sororis tuae filium! cum haec scriberem, adventabat αὐτῇ βουλύσει cenantibus nobis. \n "
            },
            "28":{
                "0":"\n \n ego , ut ad te pridie scripseram, Nonis constitueram venire in\n Puteolanum. ibi igitur cotidie tuas litteras exspectabo et\n maxime de ludis; de quibus etiam ad Brutum tibi scribendum est.\n cuius epistulae quam interpretari ipse vix poteram exemplum pridie tibi\n miseram. Atticae meae velim me ita excuses ut omnem culpam in te transferas\n et ei tamen confirmes me immutatum amorem meum mecum abstulisse. \n \n "
            },
            "29":{
                "0":"\n Bruti ad te epistulam misi. di \n boni, quanta ἀμηχανία ! cognosces cum\n legeris. de celebratione ludorum Bruti tibi adsentior.\n ad \n M. Aelium nullus tu quidem domum sed sicubi inciderit.\n de \n Tulliano semisse M. Axianum adhibebis, ut scribis.\n quod cum Cosano egisti, optime. quod non solum mea\n verum etiam tua re me expedis, gratum. legationem \n probari meam gaudeo. quod promittis di faxint! quid enim mihi meis\n iucundius? sed istam quam tu excipis metuo. Brutum cum\n convenero, perscribam omnia. de \n Planco et Decimo sane velim. Sextum scutum\n abicere nolebam. de Mundo, si quid scies. \n \n ",
                "1":"\n \n rescripsi ad omnia tua; nunc nostra accipe. Quintus filius usque\n Puteolos (mirus civis, ut tu Favonium\n †Asinium† dicas) et quidem duas ob causas,\n †et ut mecum et ut σπείσασθαι \n vult† cum Bruto\n et \n Cassio. sed tu quid ais? scio enim te familiarem esse\n Othonum. ait hic sibi Iuliam ferre; constitutum\n enim esse discidium. quaesivit ex me pater qualis esset fama. dixi \n nihil sane me audisse (nesciebam enim cur quaereret) nisi de ore et patre.\n \n sed quorsus? inquam. at ille filium velle.\n tum ego, etsi ἐβδελυττόμην , tamen negavi\n probabilia esse vera. σκοπὸσ (hoc est enim) huic nostro\n nihil praebere, illa autem οὐ παρὰ τοῦτο .\n ego tamen suspicor hunc, ut solet, alucinari. sed velim\n quaeras (facile autem potes) et me certiorem. \n \n ",
                "2":"\n \n obsecro te, quid est hoc? signata iam epistula\n Formiani qui apud me cenabant Plancum se aiebant hunc\n Buthrotium pridie quam hoc scribebam, id est III Non. ,\n vidisse demissum, sine phaleris; servulos autem dicere eum et agripetas eiectos a\n Buthrotiis. macte ! sed , amabo te, perscribe mihi\n totum negotium. \n "
            }
        },
        "15":{
            "0":{
                "0":"\n \n Nonis\n Quintilibus veni in Puteolanum. postridie iens ad\n Brutum in Nesidem haec scripsi. sed eo die quo\n veneram cenanti Eros tuas litteras. itane ? Nonis\n Iuliis? \n di hercule istis! sed stomachari totum diem licet.\n quicquamne turpius quam Bruto\n Iuliis? \n redeo ad meum igitur ἔτ' ἐῶμεν; \n nihil vidi. \n \n ",
                "1":"\n \n sed quid est, quaeso, quod agripetas Buthroti concisos audio?\n quid autem Plancus tam cursim (ita enim inaudiebam) diem et\n noctem? sane cupio scire quid sit. \n \n ",
                "2":"\n \n meam profectionem laudari gaudeo. videndum est ut mansio laudetur.\n Dymaeos agro pulsos mare infestum habere nil mirum. ἐν ὁμοπλοίᾳ \n Bruti videtur aliquid praesidi esse, sed, opinor, minuta navigia.\n sed iam sciam et ad te cras. \n \n ",
                "3":"\n \n de \n Ventidio\n πανικὸν puto. de \n Sexto pro certo habebatur †ad arma†. quod \n si verum est, sine bello civili video serviendum. quid ergo? ad Kal. Ian. in Pansa spes? λῆροσ πολὺσ in vino et in somno istorum. \n \n ",
                "4":"\n \n de \n c_c_x_ optime. Ciceronis rationes explicentur.\n Ovius enim recens. is multa quae vellem, in iis ne hoc quidem\n malum †in mandatis si habunde† HS L_X_X_I_I_ \n satis esse, adfatim prorsus, sed Xenonem perexigue et γλίσχρωσ praebere id est minutatim . quod plus permutasti quam\n ad fructum insularum, id ille annus habeat in quem itineris sumptus accessit.\n hinc e x Kal. Apr. ad HS L_x_x_x_ \n accommodetur. nunc enim insulae tantum. videndum enim est quid,\n cum Romae erit. non enim puto socrum illam ferendam.\n Pindaro de Cumano negaram. \n \n ",
                "5":"\n \n nunc cuius rei causa tabellarium miserim accipe. Quintus filius\n mihi pollicetur se Catonem. egit autem et pater et filius ut\n tibi sponderem sed ita ut tum crederes cum ipse cognosses. huic ego litteras\n ipsius arbitratu dabo. eae te ne moverint. has scripsi in eam\n partem ne me motum putares. di faxint ut faciat ea quae promittit!\n commune enim gaudium. sed ego—nihil dico amplius.\n is hinc vii Idus. ait enim attributionem in\n Idus, se autem urgeri acriter. tu ex meis litteris quo modo\n respondeas moderabere. plura , cum et Brutum videro et\n Erotem remittam. Atticae meae excusationem accipio eamque\n amo plurimum; cui et Piliae salutem. \n "
            },
            "1":{
                "0":"\n vi Idus duas epistulas accepi, unam a meo\n tabellario, alteram a \n Bruti. de \n Buthrotiis longe alia fama in his locis fuerat, sed cum aliis multis hoc\n ferendum. Erotem remisi citius quam constitueram, ut esset qui\n Hortensio et †quia et quibus quidem ait se Idibus\n constituisse. Hortensius vero impudenter. nihil enim debetur ei\n nisi ex tertia pensione quae est Kal. Sext.; ex qua pensione ipsa maior pars est ei\n soluta aliquanto ante diem. sed haec Eros videbit\n Idibus. \n \n de \n Publilio autem, quod perscribi oportet, moram non puto esse faciendam.\n sed cum videas quantum de iure nostro decesserimus qui de residuis C_C_C_C_ HS C_C_ praesentia solverimus,\n reliqua rescribamus, loqui cum eo, si tibi videbitur, poteris eum commodum nostrum\n exspectare debere, cum tanta sit a nobis iactura facta iuris. \n \n ",
                "1":"\n \n sed amabo te, mi Attice, (videsne quam blande?), omnia nostra,\n quoad eris Romae, ita gerito, regito, gubernato ut nihil a me exspectes.\n quamquam enim reliqua satis apta sunt ad solvendum, tamen fit saepe ut ii\n qui debent non respondeant ad tempus. si quid eius modi acciderit, ne quid\n tibi sit fama mea potius. non modo versura verum etiam venditione, si ita res\n coget, nos vindicabis. \n \n ",
                "2":"\n \n Bruto tuae litterae gratae erant. fui enim apud illum multas\n horas in Neside, cum paulo ante tuas litteras accepissem.\n delectari mihi Tereo videbatur et habere maiorem Accio quam\n Antonio gratiam. mihi autem quo \n laetiora sunt, eo plus stomachi et molestiae est populum Romanum manus suas\n non in defendenda re publica sed in plaudendo consumere. mihi quidem videntur\n istorum animi incendi etiam ad repraesentandam improbitatem suam. sed tamen \n dúm modo doleant áliquid, doleant quídlibet. \n \n \n \n ",
                "3":"\n \n consilium meum quod ais cotidie magis laudari non moleste fero exspectabamque\n si quid de eo ad me scriberes. ego enim in varios sermones incidebam.\n quin etiam idcirco trahebam ut quam diutissime integrum esset.\n sed quoniam furcilla extrudimur, Brundisium cogito.\n facilior enim et exploratior devitatio legionum fore videtur quam piratarum\n qui apparere dicuntur. Sestius vi\n Idus exspectabatur sed non venerat, quod sciam. Cassius cum\n classicula sua venerat. ego cum eum vidissem, v Id. in\n Pompeianum cogitabam, inde Aeculanum. \n nosti reliqua. de Tutia ita putaram. \n \n ",
                "4":"\n \n de \n Aebutio non credo nec tamen curo plus quam tu. Planco et\n Oppio scripsi equidem quoniam rogaras, sed, si tibi videbitur, ne necesse\n habueris reddere. cum enim tua causa fecerint omnia, vereor ne meas litteras\n supervacaneas arbitrentur. Oppio quidem utique quem tibi amicissimum\n cognovi. verum ut voles. \n \n ",
                "5":"\n \n tu quoniam scribis hiematurum te in Epiro, feceris mihi gratum\n si ante eo veneris quam mihi in Italiam te auctore veniendum est.\n litteras ad me quam saepissime; si de rebus minus necessariis, aliquem\n nactus; sin autem erit quid maius, domo mittito. \n Ἡρακλείδειον , si Brundisium salvi, adoriemur.\n \n de gloria misi tibi. custodies igitur, ut\n soles, sed notentur ἐκλογαὶ quas Salvius\n bonos auditores nactus in convivio dumtaxat legat. mihi valde placent, mallem\n tibi. etiam atque etiam vale. \n "
            },
            "2":{
                "0":"\n \n tu vero sapienter (nunc demum enim rescribo iis litteris quas mihi misisti\n convento Antonio\n Tiburi) sapienter igitur quod manus dedisti quodque etiam ultro gratias\n egisti. certe enim, ut scribis, deseremur ocius a re publica quam a re\n familiari. quod vero scribis te magis et magis\n delectare o Tite, si quid, auges mihi scribendi alacritatem. \n quod \n Erotem non sine munusculo exspectare te dicis, gaudeo non fefellisse eam\n rem opinionem tuam; sed tamen idem σύνταγμα misi ad te\n retractatius et quidem ἀρχέτυπον ipsum crebris locis\n inculcatum et refectum. hunc tu tralatum in macrocollum lege arcano convivis\n tuis sed, si me amas, hilaris et bene acceptis, ne in me stomachum erumpant cum sint\n tibi irati. \n \n ",
                "1":"\n \n de \n Cicerone velim ita sit ut audimus. de \n Xenone coram cognoscam; quamquam nihil ab eo arbitror neque indiligenter\n neque inliberaliter. de \n Herode faciam ut mandas et ea quae scribis ex Saufeio et e\n Xenone cognoscam. \n ",
                "2":"\n \n de \n Quinto filio gaudeo tibi meas litteras prius a tabellario meo quam ab ipso\n redditas; quamquam te nihil fefellisset. verum tamen—.\n sed exspecto quid ille tecum, quid tu vicissim, nec dubito quin suo more\n uterque. sed eas litteras Curium mihi spero redditurum.\n qui quidem etsi per se est amabilis a meque diligitur, tamen accedet magnus\n cumulus commendationis tuae. \n \n ",
                "3":"\n \n litteris tuis satis responsum est; nunc audi quod, etsi intellego scribi\n necesse non esse, scribo tamen. multa me movent in discessu, in primis me\n hercule quod diiungor a te. movet etiam navigationis labor alienus non ab\n aetate solum nostra verum etiam a dignitate tempusque discessus subabsurdum.\n relinquimus enim pacem ut ad bellum revertamur, quodque temporis in\n praediolis nostris et belle aedificatis et satis amoenis consumi potuit in\n peregrinatione consumimus. consolantur haec: aut proderimus aliquid\n Ciceroni aut quantum profici possit iudicabimus. deinde tu\n iam, ut spero et ut promittis, aderis. quod quidem si acciderit, omnia nobis\n erunt meliora. \n \n ",
                "4":"\n \n maxime autem me angit ratio reliquorum meorum. quae quamquam\n explicata sunt, tamen, quod et Dolabellae nomen in iis est et \n in attributione mihi nomina ignota, conturbor, nec me ulla res\n magis angit ex omnibus. itaque non mihi videor errasse quod ad\n Balbum scripsi apertius ut, si quid tale accidisset ut non concurrerent\n nomina, subveniret meque tibi etiam mandasse ut, si quid eius modi accidisset, cum eo communicares. quod facies, si tibi videbitur, eoque\n magis, si proficisceris in Epirum. \n \n ",
                "5":"\n \n haec ego conscendens e Pompeiano tribus actuariolis\n decemscalmis. Brutus erat in Neside etiam nunc,\n Neapoli\n Cassius. ecquid amas Deiotarum et non amas\n Hieram? qui , ut Blesamius venit ad me, cum ei\n praescriptum esset ne quid sine Sexti nostri sententia ageret, neque ad\n illum neque ad quemquam nostrum rettulit. Atticam nostram cupio absentem\n suaviari. ita mi dulcis salus visa est per te missa ab illa.\n referes igitur ei plurimam itemque Piliae dicas velim. \n "
            },
            "3":{
                "0":"\n \n ita ut heri tibi narravi vel fortasse hodie (Quintus enim altero\n die se aiebat), in Nesida viii Idus. ibi \n Brutus. quam ille doluit de Nonis Ivliis !\n mirifice est conturbatus. itaque sese scripturum aiebat ut venationem eam\n quae postridie ludos Apollinaris futura est proscriberent in \n III Idvs Qvintilis . Libo intervenit. is \n Philonem\n Pompei libertum et Hilarum suum libertum venisse a\n Sexto cum litteris ad consules sive quo alio nomine sunt.\n earum exemplum nobis legit, si quid videretur. pauca \n παρὰ λέξιν , ceteroqui et satis graviter et non\n contumaciter. tantum addi placuit, quod erat coss. solum, ut esset Praett. , TRIBB. PL., SENATVI, ne illi non proferrent eas quae ad\n ipsos missae essent. \n \n ",
                "1":"\n \n Sextum autem nuntiant cum una solum legione fuisse Karthagine\n eique eo ipso die quo oppidum Baream cepisset nuntiatum esse de\n Caesare, capto oppido miram laetitiam commutationemque animorum\n concursumque undique; sed illum ad sex legiones quas in ulteriore reliquisset\n revertisse. ad ipsum autem Libonem scripsit nihil esse nisi ad\n larem suum liceret. summa postulatorum ut omnes exercitus dimittantur qui\n ubique sint. haec fere de Sexto. \n \n ",
                "2":"\n \n de \n Buthrotiis undique quaerens nihil reperiebam. alii concisos\n agripetas, alii Plancum acceptis nummis relictis illis aufugisse.\n itaque non video sciturum me quid eius sit ni statim aliquid litterarum.\n \n \n ",
                "3":"\n \n iter illud Brundisium de quo dubitabam sublatum videtur.\n legiones enim adventare dicuntur. haec autem navigatio habet\n quasdam suspiciones periculi. itaque constituebam uti ὁμοπλοίᾳ . paratiorem enim offendi Brutum quam\n audiebam. nam et ipse et \n Domitius bona plane habet dicrota suntque navigia praeterea luculenta\n Sesti, Buciliani, ceterorum. nam \n Cassi classem quae plane bella est non numero ultra fretum.\n illud est mihi submolestum quod parum Brutus properare\n videtur. primum confectorum ludorum nuntios exspectat; deinde, quantum\n intellego, tarde est navigaturus consistens in locis pluribus. tamen arbitror\n esse commodius tarde navigare quam omnino non navigare; et si, cum processerimus,\n exploratiora videbuntur, etesiis utemur. \n "
            },
            "4":{
                "0":"\n \n tuas iam litteras Brutus\n exspectabat. cui quidem ego non novum attuleram de Tereo Acci.\n ille \n Brutum putabat. \n sed tamen rumoris nescio quid adflaverat commissione Graecorum\n frequentiam non fuisse; quod quidem me minime fefellit; scis enim quid ego de\n Graecis ludis existimem. \n \n ",
                "1":"\n \n nunc audi quod pluris est quam omnia. Quintus fuit mecum dies\n compluris et, si ego cuperem, ille vel pluris fuisset; sed quam diu fuit, incredibile\n est quam me in omni genere delectarit in eoque maxime in quo minime satis faciebat.\n sic enim commutatus est totus et scriptis meis quibusdam quae in manibus\n habebam et adsiduitate orationis et praeceptis ut tali animo in rem publicam quali nos\n volumus futurus sit. hoc cum mihi non modo confirmasset sed etiam\n persuasisset, egit mecum accurate multis verbis tibi ut sponderem se dignum et te et\n nobis futurum; neque se postulare ut statim crederes sed, cum ipse perspexisses, tum ut\n se amares. quod nisi fidem mihi fecisset iudicassemque hoc quod dico firmum\n fore, non fecissem id quod dicturus sum. duxi enim mecum adulescentem ad\n Brutum. sic ei probatum est quod ad te scribo ut ipse\n crediderit, me sponsorem accipere noluerit eumque laudans amicissime mentionem tui\n fecerit, complexus osculatusque dimiserit. quam ob rem etsi magis est quod\n gratuler tibi quam quod te rogem, tamen etiam rogo ut, si quae minus antea propter\n infirmitatem aetatis constanter ab eo fieri videbantur, ea iudices illum abiecisse\n mihique credas multum adlaturam vel plurimum potius ad illius iudicium confirmandum\n auctoritatem tuam. \n \n ",
                "2":"\n \n Bruto cum saepe iniecissem de ὁμοπλοίᾳ ,\n non perinde atque ego putaram adripere visus est. existimabam \n μετεωρότερον esse, et hercule erat et maxime de ludis.\n at mihi cum ad villam redissem, Cn. Lucceius qui\n multum utitur Bruto narravit illum valde morari non tergiversantem sed\n exspectantem si qui forte casus. itaque dubito an Venusiam\n tendam et ibi exspectem de legionibus. si aberunt, ut quidam arbitrantur,\n Hydruntem, si neutrum erit ἀσφαλέσ ,\n eodem revertar. iocari me putas? moriar si quisquam me tenet\n praeter te. etenim circumspice, sed ante quam erubesco. \n \n ",
                "3":"\n o dies in auspicus Lepidi\n lepide descriptos et apte ad consilium reditus nostri!\n magna \n ῤοπὴ ad proficiscendum in tuis\n litteris. atque utinam te illic! sed ut conducere putabis.\n \n \n ",
                "4":"\n \n Nepotis epistulam exspecto. cupidus ille meorum? qui ea quibus\n maxime γαυριῶ legenda non putet. et ais\n μετ' ἀμύμονα \n tu vero ἀμύμων , ille quidem ἄμβροτοσ . mearum epistularum nulla est συναγωγη ; sed habet Tiro instar septuaginta, et\n quidem sunt a te quaedam sumendae. eas ego oportet perspiciam, corrigam; tum\n denique edentur. \n "
            },
            "5":{
                "0":"\n \n ego adhuc (perveni enim Vibonem ad Siccam) magis\n commode quam strenue navigavi; remis enim magnam partem, prodromi nulli.\n illud satis opportune, duo sinus fuerunt quos tramitti oporteret,\n Paestanus et Vibonensis. utrumque pedibus aequis tramisimus.\n veni igitur ad Siccam octavo die e Pompeiano, cum\n unum diem Veliae constitissem; ubi quidem fui sane libenter apud\n Thalnam nostrum nec potui accipi, illo absente praesertim, liberalius.\n viiii Kal. igitur ad Siccam. ibi tamquam domi meae scilicet.\n itaque obduxi posterum diem. sed putabam, cum\n Regium venissem, fore ut illic δολιχὸν πλόον cogitaremus corbitane Patras an actuariolis ad \n Leucopetram\n Tarentinorum atque inde Corcyram et, si oneraria, statimne\n freto an Syracusis. hac super re scribam ad te\n Regio. \n \n ",
                "1":"\n \n me hercule, mi Attice, saepe mecum, ἡ \n cur ego tecum non sum? cur ocellos Italiae, villulas meas, non\n video? sed id satis superque tecum me non esse, quid\n fugientem? periculumne? at id nunc quidem, nisi fallor, nullum est.\n ad ipsum enim revocat me auctoritas tua; scribis enim in caelum ferri\n profectionem meam sed ita si ante K. Ianuar. redeam; quod quidem certe enitar.\n malo enim vel cum timore domi esse quam sine timore Athenis\n tuis. sed tamen perspice quo ista vergant mihique aut scribe aut, quod multo\n malim, adfer ipse. haec hactenus. \n \n ",
                "2":"\n \n illud velim in bonam partem accipias me agere tecum quod tibi maiori curae\n sciam esse quam ipsi mihi. nomina mea, per deos, expedi, exsolve.\n bella reliqua reliqui; sed opus est diligentia coheredibus pro\n Cluviano Kal. Sextil. persolutum ut sit. cum \n Publilio quo modo agendum sit videbis. non debet urgere, quoniam\n iure non utimur. sed tamen ei quoque satis fieri plane volo.\n Terentiae vero quid ego dicam? etiam ante diem, si potes.\n quin si, ut spero, celeriter in Epirum, hoc quod satis dato\n debeo peto a te ut ante provideas planeque expedias et solutum relinquas. \n sed de his satis, metuoque ne tu nimium putes. \n \n ",
                "3":"\n \n nunc neglegentiam meam cognosce.\n \n de gloria librum ad te misi. at in eo\n prohoemium idem est quod in Academico tertio. id evenit ob eam\n rem quod habeo volumen prohoemiorum. ex eo eligere soleo cum aliquod σύγγραμα institui. itaque iam in\n Tusculano, qui non meminissem me abusum isto prohoemio, conieci id\n in eum librum quem tibi misi. cum autem in navi legerem\n Academicos, adgnovi erratum meum. itaque statim novum\n prohoemium exaravi et tibi misi. tu illud desecabis, hoc adglutinabis.\n Piliae salutem dices et Atticae, deliciis atque amoribus\n meis. \n "
            },
            "6":{
                "0":"\n \n viii Idus Sextil. cum a Leucopetra profectus (inde enim\n tramittebam) stadia circiter ccc processissem, reiectus sum austro vehementi\n ad eandem Leucopetram. ibi cum ventum exspectarem (erat enim\n villa Valeri nostri, ut familiariter essem et libenter),\n Regini quidam illustres homines eo venerunt Roma sane\n recentes, in iis Bruti nostri hospes qui Brutum\n Neapoli reliquisset. haec adferebant, edictum Bruti\n et Cassi, et fore frequentem senatum Kalendis, a\n Bruto et Cassio litteras missas ad consularis et praetorios\n ut adessent rogare. summam spem nuntiabant fore ut Antonius\n cederet, res conveniret, nostri Romam redirent. addebant etiam\n me desiderari, subaccusari. quae cum audissem, sine ulla dubitatione abieci\n consilium profectionis quo me hercule ne antea quidem delectabar. \n lectis vero tuis litteris admiratus equidem sum te\n tam vehementer sententiam commutasse, sed non sine causa arbitrabar. etsi ,\n quamvis non fueris suasor et impulsor profectionis meae, adprobator certe fuisti, dum\n modo Kal. Ian. Romae essem. ita fiebat ut, dum minus periculi\n videretur, abessem, in flammam ipsam venirem. sed haec, etiam si non\n prudenter, tamen ἀνεμέσητα sunt, primum quod de mea\n sententia acta sunt, deinde etiam si te auctore, quid debet qui consilium dat praestare\n praeter fidem? \n ",
                "1":"\n \n illud \n admirari satis non potui quod scripsisti his verbis, \n bene igitur\n tu qui εὐθανασίαν , bene! relinque patriam. \n an ego relinquebam aut tibi tum relinquere videbar? tu id non modo\n non prohibebas verum etiam adprobabas. graviora quae restant:\n \n velim \n σχόλιον aliquod elimes ad me oportuisse te istuc\n facere. \n itane , mi Attice? defensione eget meum factum, praesertim apud\n te qui id mirabiliter adprobasti? ego vero istum ἀπολογισμὸν συντάξομαι , sed ad eorum aliquem quibus invitis et\n dissuadentibus profectus sum. etsi quid iam opus est σχολίῳ ? si perseverassem, opus fuisset. \n at hoc ipsum\n non constanter. \n nemo doctus umquam (multa autem de hoc genere scripta sunt) mutationem\n consili inconstantiam dixit esse. \n \n ",
                "2":"\n \n deinceps igitur haec, \n nam si a Phaedro nostro\n esses, expedita excusatio esset; nunc quid respondemus? \n ergo id erat meum factum quod Catoni probare non possim? flagiti\n scilicet plenum et dedecoris. utinam a primo ita tibi esset visum! tu mihi, sicut esse\n soles, fuisses Cato. \n ",
                "3":"\n \n extremum illud vel molestissimum, \n nam \n Brutus noster silet, hoc est, non audet hominem id aetatis\n monere. aliud nihil habeo quod ex iis a te verbis significari putem, et\n hercule ita est. nam \n xvi Kal. Sept. cum venissem Veliam, Brutus\n audivit; erat enim cum suis navibus apud Haletem fluvium citra\n Veliam milia passus III. pedibus ad me statim. di \n immortales, quam valde ille reditu vel potius reversione mea laetatus effudit illa omnia\n quae tacuerat! ut recordarer illud tuum. \n nam \n Brutus noster silet. \n maxime autem dolebat me Kal. Sext. in senatu non fuisse. Pisonem\n ferebat in caelum; se autem laetari quod effugissem duas maximas vituperationes,\n unam, quam itinere faciendo me intellegebam suscipere, desperationis ac reictionis rei\n publicae (flentes mecum vulgo querebantur quibus de meo celeri reditu non probabam),\n alteram, de qua Brutus et qui una erant (multi autem erant) laetabantur,\n quod eam vituperationem effugissem me existimari ad Olympia. hoc \n vero nihil turpius quovis rei publicae tempore sed hoc ἀναπολόγητον . ego vero austro gratias miras qui me a tanta\n infamia averterit. \n \n ",
                "4":"\n \n reversionis has speciosas causas habes iustas illas qui dem et magnas; sed\n nulla iustior quam quod tu idem aliis litteris, \n provide , si cui quid\n debetur, ut sit unde par pari respondeatur. mirifica enim δυσχρηστία est propter metum armorum. \n in freto medio hanc epistulam legi, ut quid possem providere in mentem mihi\n non veniret nisi ut praesens me ipse defenderem. sed haec hactenus; reliqua\n coram. \n \n ",
                "5":"\n \n Antoni edictum legi a Bruto et horum contra scriptum\n praeclare; sed quid ista edicta valeant aut quo spectent plane non video. nec \n ego nunc, ut Brutus censebat, istuc ad rem publicam capessendam venio.\n quid enim fieri potest? num quis Pisoni est\n adsensus? num rediit ipse postridie? sed abesse hanc aetatem longe a sepulcro\n negant oportere. \n \n ",
                "6":"\n \n sed obsecro te, quid est quod audivi de Bruto?\n Piliam\n πειράζεσθαι παραλύσει te scripsisse aiebat.\n valde sum commotus. etsi idem te scribere sperare melius.\n ita plane velim et ei dicas plurimam salutem et suavissimae\n Atticae. haec scripsi navigans cum prope \n Pompeianum accederem xiiii Kal. \n \n "
            },
            "7":{
                "0":"\n \n cum sciam quo die venturus sim, faciam ut\n scias. impedimenta exspectanda sunt quae Anagnia veniunt et\n familia aegra est. Kal. vesperi litterae mihi ab Octaviano.\n magna molitur. veteranos qui sunt \n Casilini et Calatiae perduxit ad suam sententiam.\n nec mirum, quingenos denarios dat. cogitat reliquas colonias\n obire. plane hoc spectat ut se duce bellum geratur cum Antonio.\n itaque video paucis diebus nos in armis fore. quem autem\n sequamur? vide nomen, vide aetatem. atque a me postulat primum ut\n clam conloquatur mecum vel Capuae vel non longe a Capua.\n puerile hoc quidem, si id putat clam fieri posse. docui per\n litteras id nec opus esse nec fieri posse. \n \n ",
                "1":"\n \n misit ad me Caecinam quendam Volaterranum\n familiarem suum; qui haec pertulit, Antonium cum legione\n Alaudarum ad urbem pergere, pecunias municipiis imperare, legionem sub\n signis ducere. consultabat utrum Romam cum ciↃ ciↃ ciↃ veteranorum proficisceretur an\n Capuam teneret et Antonium venientem excluderet an iret ad\n tris legiones Macedonicas quae iter secundum mare superum faciunt; quas\n sperat suas esse. eae congiarium ab Antonio accipere noluerunt,\n ut hic quidem narrat, et ei convicium grave fecerunt contionantemque reliquerunt.\n quid quaeris? ducem se profitetur nec nos sibi putat deesse oportere.\n equidem suasi ut Romam pergeret. videtur enim mihi\n et plebeculam urbanam et, si fidem fecerit, etiam bonos viros secum habiturus. o\n Brute, ubi es? quantam εὐκαιρίαν \n amittis! non equidem hoc divinavi sed aliquid tale putavi fore.\n nunc tuum consilium exquiro. Romamne venio an hic maneo an\n Arpinum ( ἀσφάλειαν habet is locus)\n fugiam? Romam, ne desideremur si quid actum videbitur. hoc \n igitur explica. numquam in maiore ἀπορίᾳ \n fui. \n "
            },
            "8":{
                "0":"\n \n binae uno die mihi litterae ab Octaviano, nunc quidem ut\n Romam statim veniam; velle se rem agere per senatum. cui ego\n non posse senatum ante K. Ianuar., quod quidem ita credo. ille autem addit\n consilio tuo. \n quid multa? ille urget, ego autem σκήπτομαι .\n non confido aetati, ignoro quo animo. nil sine\n Pansa tuo volo. vereor ne valeat Antonius nec a\n mari discedere libet et metuo ne quae ἀριστεία me\n absente. Varroni quidem displicet consilium pueri, mihi non. si \n firmas copias habet, Brutum habere potest, et rem gerit palam.\n centuriat \n Capuae, dinumerat. iam iamque video bellum. ad haec\n rescribe. tabellarium meum Kalend. Roma profectum sine tuis\n litteris miror. \n "
            },
            "9":{
                "0":"\n \n vii Id. veni ad me in Sinuessanum. eodem die vulgo loquebantur\n Antonium mansurum esse Casilini. itaque mutavi\n consilium; statueram enim recta Appia\n Romam. facile me ille esset adsecutus. aiunt enim eum\n Caesariana uti celeritate. verti igitur me a\n Menturnis\n Arpinum versus. constitueram ut v Idus aut\n Aquini manerem aut in Arcano. \n \n ",
                "1":"\n \n nunc , mi Attice, tota mente incumbe in hanc curam; magna\n enim res est. tria sunt autem, maneamne Arpini an propius\n accedam an veniam Romam. quod censueris faciam. sed \n quam primum. avide exspecto tuas litteras. vi Idus mane e\n Sinuessano. \n "
            },
            "10":{
                "0":"\n \n Nonis accepi a te duas epistulas quarum alteram Kal. dederas, alteram\n pridie. igitur prius ad superiorem. nostrum opus tibi probari\n laetor; ex quo ἄνθη ipsa posuisti. quae \n mihi florentiora sunt visa tuo iudicio; cerulas enim tuas miniatulas illas extimescebam.\n de \n Sicca ita est ut scribis; ab asta ea aegre me tenui.\n itaque perstringam sine ulla contumelia Siccae aut\n Septimiae, tantum ut sciant \n παῖδεσ παίδων \n sine φαλλῷ \n Luciliano eum ex C. Fadi filia liberos habuisse.\n atque utinam eum diem videam cum ista oratio ita libere vagetur ut etiam in Siccae domum introeat! sed illo\n tempore opus est quod fuit illis iiiviris. moriar nisi facete! tu \n vero leges Sexto eiusque iudicium mihi perscribes. \n εἷσ ἐμοὶ μύριοι . \n Caleni interventum et Calvenae cavebis. \n \n ",
                "1":"\n \n quod vereris ne ἀδόλεσχοσ mihi tu, quis\n minus? cui , ut Aristophani\n Archilochi iambus, sic epistula tua longissima\n quaeque optima videtur. quod me admones, tu vero etiam si reprenderes, non\n modo facile paterer sed etiam laetarer, quippe cum in reprensione sit prudentia cum \n εὐμενείᾳ . ita libenter ea corrigam quae a\n te animadversa sunt, eodem iure quo Rubriana potius quam\n quo Scipionis, et de laudibus Dolabellae\n deruam cumulum. ac tamen est isto loco bella, ut mihi videtur, εἰρωναία , quod eum ter contra civis in acie. illud \n etiam malo indignissimum est hunc vivere quam quid\n indignius? \n \n \n ",
                "2":"\n \n Πεπλογραφίαν \n Varronis tibi probari non moleste fero; a quo adhuc Ἡρακλείδειον illud non abstuli. quod me hortaris ad\n scribendum, amice tu quidem, sed me scito agere nihil aliud. gravedo tua mihi\n molesta est. quaeso , adhibe quam soles diligentiam. o\n Tite tibi prodesse laetor. \n Anagnini\n sunt Mustela\n ταξιάρχησ et Laco qui plurimum bibit.\n librum quem rogas perpoliam et mittam. \n \n ",
                "3":"\n \n haec ad posteriorem. τὰ περὶ τοῦ quatenus Panaetius, absolvi duobus.\n illius tres sunt; sed cum initio divisisset ita, tria genera exquirendi\n offici esse, unum, cum deliberemus honestum an turpe sit, alterum, utile an inutile,\n tertium, cum haec inter se pugnare videantur, quo modo iudicandum sit, qualis causa\n Reguli, redire honestum, manere utile, de duobus primis praeclare\n disseruit, de tertio pollicetur se deinceps sed nihil scripsit. eum locum\n Posidonius persecutus est . ego autem et\n eius librum arcessivi et ad Athenodorum\n Calvum scripsi ut ad me τὰ κεφάλαια \n mitteret; quae exspecto. quem velim cohortere et roges ut quam primum.\n in eo est περὶ τοῦ κατὰ περίστασιν . quod de inscriptione quaeris, non dubito quin\n καθῆκον \n officium sit, nisi quid tu aliud; sed inscriptio plenior de\n officiis. \n προσφωνῶ autem Ciceroni filio.\n visum est non ἀνοίκειον . \n \n ",
                "4":"\n \n de \n Myrtilo dilucide. o qualis tu semper istos! itane ? in\n D. Brutum? di istis! \n \n ",
                "5":"\n \n ego me, ut scripseram, in Pompeianum non abdidi primo\n tempestatibus quibus nil taetrius; deinde ab Octaviano cotidie litterae ut\n negotium susciperem, Capuam venirem, iterum rem publicam servarem,\n Romam utique statim. αἴδεσθεν μὲν ἀνήνασθαι, \n is tamen egit sane strenue et agit. Romam veniet cum manu magna,\n sed est plane puer. putat senatum statim. quis veniet?\n si venerit, quis incertis rebus offendet Antonium? Kal.\n Ianuar. erit fortasse praesidio aut quidem ante depugnabitur. puero municipia\n mire favent. iter enim faciens in Samnium venit\n Cales, mansit Teani. mirifica \n ἀπάντησισ et cohortatio. hoc tu putares?\n ob hoc ego citius Romam quam constitueram. simul et\n constituero scribam. \n \n ",
                "6":"\n \n etsi nondum stipulationes legeram (nec enim Eros venerat), tamen\n rem pridie Idus velim conficias. epistulas \n Catinam, Tauromenium, Syracusas commodius mittere\n potero si Valerius interpres ad me nomina gratiosorum scripserit.\n alii enim sunt alias, nostrique familiares fere demortui.\n publice tamen scripsi, si uti vellet eis Valerius; aut mihi\n nomina mitteret. \n \n ",
                "7":"\n \n de \n Lepidianis feriis Balbus ad me usque ad iii Kal. \n exspectabo tuas litteras meque de \n Torquati negotiolo sciturum puto. Quinti litteras ad te misi\n ut scires quam valde eum amaret quem dolet a te minus amari. Atticae,\n quoniam, quod optimum in pueris est, hilarula est, meis verbis suavium des volo. \n "
            },
            "11":{
                "0":"\n Oppi epistulae, quia perhumana erat, tibi\n misi exemplum. de \n Ocella, dum tu muginaris nec mihi quicquam rescribis, cepi consilium\n domesticum itaque me pr. Idus arbitror Romae futurum.\n commodius est visum frustra me istic t esse, cum id non necesse esset,\n quam, si opus esset, non adesse, et simul ne intercluderer metuebam. ille \n enim iam adventare potest. etsi varii rumores multique quos cuperem veros,\n nihil tamen certi. ego vero, quicquid est, tecum potius quam animi pendeam,\n cum a te absim, et de te et de me. sed quid tibi dicam? bonum \n animum. de \n Ἡρακλειδείῳ \n Varronis negotia salsa. me quidem nihil umquam sic delectavit.\n sed haec et alia maiora coram. \n "
            },
            "12":{
                "0":"\n o casum mirificum! v Idus cum ante lucem de Sinuessano surrexissem\n venissemque diluculo ad pontem Tirenum qui est Menturnis, in quo flexus est\n ad iter Arpinas, obviam mihi fit tabellarius, qui me offendit\n \n δολιχὸν πλόον ὁρμαίνοντα . \n at ego statim \n cedo \n inquam \n si quid ab Attico. \n nondum legere poteramus; nam et lumina dimiseramus nec satis lucebat.\n cum autem luceret, ante scripta epistula ex duabus tuis prior mihi legi\n coepta est. illa omnium quidem elegantissima. ne sim salvus si\n aliter scribo ac sentio. nihil legi humanius. itaque veniam quo\n vocas, modo adiutore te. sed nihil tam ἀπροσδιόνυσον mihi primo videbatur quam ad eas litteras quibus ego a te\n consilium petieram te mihi ista rescribere. \n \n ",
                "1":"\n \n ecce tibi altera qua hortaris παρ' ἠνεμόεντα Μίμαντα, \n Appiam scilicet ἐπ' ἀριστέρ' ἔχοντα. \n itaque eo die mansi Aquini. longulum sane iter et via\n mala. inde postridie mane proficiscens has litteras dedi. \n \n ",
                "2":"\n * * * et quidem, ut a me dimitterem invitissimus\n fecerunt Erotis litterae. rem tibi Tiro narrabit.\n tu quid faciendum sit videbis. praeterea possimne propius\n accedere (malo enim esse in Tusculano aut uspiam in suburbano) an etiam\n longius discedendum putes crebro ad me velim scribas. erit autem cotidie cui\n des. \n \n ",
                "3":"\n \n quod praeterea consulis, quid tibi censeam faciundum difficile est cum absim.\n verum tamen si pares aeque inter se, quiescendum, sin, latius manabit et\n quidem ad nos; deinde communiter. \n "
            },
            "13":{
                "0":"\n \n avide tuum consilium exspecto. timeo ne absim cum adesse me sit\n honestius; temere venire non audeo. de \n Antoni itineribus nescio quid aliter audio atque ut ad te scribebam.\n omnia igitur velim explices et ad me certa mittas. \n \n ",
                "1":"\n \n de reliquo quid tibi ego dicam? ardeo studio historiae\n (incredibiliter enim me commovet tua cohortatio) quae quidem nec institui nec effici\n potest sine tua ope. coram igitur hoc quidem conferemus. in \n praesentia mihi velim scribas quibus consulibus C. Fannius\n M. f. tribunus pl. fuerit. videor mihi audisse\n P. Africano\n L. Mummio censoribus. id igitur quaero. tu \n mihi de iis rebus quae novantur omnia certa, clara. iii Idus ex\n Arpinati. \n \n "
            },
            "14":{
                "0":"\n \n nihil erat plane quod scriberem. nam cum Puteolis\n essem, cotidie aliquid novi de Octaviano, multa etiam falsa de\n Antonio. ad ea autem quae scripsisti (tris enim acceperam iii\n Idus a te epistulas), valde tibi adsentior, si multum possit\n Octavianus, multo firmius acta tyranni comprobatum iri quam in\n Telluris atque id contra Brutum fore. sin autem\n vincitur, vides intolerabilem Antonium, ut quem velis nescias. \n o Sesti tabellarium hominem nequam!\n postridie \n Puteolis\n Romae se dixit fore. quod me mones ut pedetemptim, adsentior;\n etsi aliter cogitabam. nec me Philippus aut\n Marcellus movet. alia enim eorum ratio est et, si non est, tamen videtur. sed in isto iuvene, quamquam animi\n satis, auctoritatis parum est. tamen vide, si forte in Tusculano\n recte esse possum, ne id melius sit. ero libentius; nihil enim ignorabo.\n an hic, cum Antonius venerit? \n ",
                "1":"\n \n \n sed , ut aliud ex alio, mihi non est dubium\n quin quod Graeci\n καθῆκον , nos officium. \n id autem quid dubitas quin etiam in rem publicam praeclare caderet?\n nonne dicimus consulum officium, senatus officium, imperatoris\n officium ? praeclare convenit; aut da melius. \n \n male narras de Nepotis filio.\n valde me hercule moveor et moleste fero. nescieram omnino esse\n istum puerum. Caninium perdidi, hominem, quod ad me attinet, non ingratum.\n Athenodorum nihil est quod hortere. misit enim satis bellum\n ὑπόμνημα . gravedini , quaeso, omni ratione\n subveni. avi tui pronepos scribit ad patris mei nepotem se ex\n Nonis iis quibus nos magna gessimus aedem Opis explicaturum\n idque ad populum. videbis igitur et scribes. Sexti iudicium\n exspecto. \n \n "
            },
            "15":{
                "0":"\n \n noli putare pigritia me facere quod non mea manu scribam, sed me hercule\n pigritia. nihil enim habeo aliud quod dicam. et tamen in tuis\n quoque epistulis Alexim videor agnoscere. sed ad rem venio. \n ego si me non improbissime Dolabella tractasset,\n dubitassem fortasse utrum remissior essem an summo iure contenderem. nunc \n vero etiam gaudeo mihi causam oblatam in qua et ipse sentiat et reliqui omnes me ab illo\n abalienatum, idque prae me feram †et quidem me causa facere et rei publicae\n cui† illum oderim, quod, cum eam me auctore defendere coepisset, non modo\n deseruerit emptus pecunia sed etiam, quantum in ipso fuerit, everterit. \n \n quod autem quaeris quo modo agi placeat, cum\n dies venerit, primum velim eius modi sit ut non alienum sit me Romae esse;\n de quo ut de ceteris faciam ut tu censueris. de summa autem agi prorsus\n vehementer et severe volo. etsi sponsores appellare videtur habere quandam\n δυσωπίαν , tamen hoc quale sit consideres velim.\n possumus enim, ut sponsores appellemus, procuratorem introducere; neque\n enim illi litem contestabuntur. quo facto non sum nescius sponsores liberari.\n sed et illi turpe arbitror eo nomine quod satis dato debeat procuratores\n eius non dissolvere, et nostrae gravitatis ius nostrum sine summa illius ignominia\n persequi. de hoc quid placeat rescribas velim; nec dubito quin hoc totum\n lenius administraturus sis. \n ",
                "1":"\n \n \n redeo ad rem publicam. multa me\n hercule a te saepe in πολιτικῷ genere prudenter sed\n his litteris nihil prudentius: \n \n quamquam enim †postea† in praesentia belle iste\n puer retundit Antonium, tamen exitum exspectare debemus. \n at quae contio! nam est missa mihi. iurat ita sibi parentis\n honores consequi liceat et simul dextram intendit ad statuam. μηδὲ σωθείην ὑπό γε τοιούτου ! sed , ut scribis, certissimum\n esse video discrimen Cascae nostri tribunatum, de quo quidem ipso dixi\n Oppio, cum me hortaretur ut adulescentem totamque causam manumque\n veteranorum complecterer, me nullo modo facere posse, ni mihi\n exploratum esset eum non modo non inimicum tyrannoctonis verum etiam amicum fore.\n cum ille diceret ita futurum, \n quid igitur\n festinamus? inquam. \n illi enim mea opera ante Kal. Ian. nihil\n opus est, nos autem eius voluntatem ante Idus Decembr. perspiciemus in\n Casca. \n valde mihi adsensus est. quam ob rem haec quidem hactenus.\n quod reliquum est, cotidie tabellarios habebis et, ut ego arbitror, etiam\n quod scribas habebis cotidie. Leptae litterarum exemplum tibi misi ex quo\n mihi videtur Στρατύλλαξ ille deiectus de gradu.\n sed tu, cum legeris, existimabis. \n ",
                "2":"\n \n \n obsignata iam epistula litteras a te et a\n Sexto accepi. nihil iucundius litteris Sexti,\n nihil amabilius. nam tuae breves, priores erant litterae uberrimae.\n tu quidem et prudenter et amice suades ut in his locis potissimum sim,\n quoad audiamus haec quae commota sunt quorsus evadant. \n ",
                "3":"\n \n \n sed me, mi Attice, non sane hoc\n quidem tempore movet res publica, non quo aut sit mihi quicquam carius aut esse debeat\n sed desperatis etiam Hippocrates vetat adhibere medicinam. qua \n re ista valeant; me res familiaris movet. rem dico? immo vero existimatio.\n cum enim tanta reliqua sint mihi, ne Terentiae quidem adhuc\n quod solvam expeditum est. Terentiam dico? scis nos pridem iam\n constituisse Montani nomine HS x_x_v_ dissolvere.\n pudentissime hoc Cicero petierat ut fide sua.\n liberalissime , ut tibi quoque placuerat, promiseram Erotique\n dixeram ut sepositum haberet. non †modo† sed\n iniquissimo faenore versuram facere Aurelius coactus est. nam de\n Terentiae nomine Tiro ad me scripsit te dicere nummos a\n Dolabella fore. male eum credo intellexisse, si quisquam male\n intellegit, potius nihil intellexisse. tu enim ad me scripsisti\n Coccei responsum et isdem paene verbis Eros. \n \n veniendum est igitur vel in ipsam flammam.\n turpius est enim privatim cadere quam publice. itaque ceteris de\n rebus quas ad me suavissime scripsisti perturbato animo non potui, ut consueram,\n rescribere. †consenti in hac cura, ubi sum†, ut me expediam;\n quibus autem rebus venit quidem mihi in mentem sed certi constituere nihil possum prius\n quam te videro. qui minus autem ego istic recte esse possim quam est\n Marcellus? sed non id agitur neque id maxime curo; quid curem\n vides. adsum igitur. \n "
            },
            "16":{
                "0":"\n \n iucundissimas tuas legi litteras. ad \n Plancum scripsi, misi. habes exemplum. cum \n Tirone quid sit locutus cognoscam ex ipso. cum sorore ages\n attentius, si te occupatione ista relaxaris. \n "
            },
            "17":{
                "0":"\n \n Attici nostri te valde studiosum esse cognovi, mei vero ita cupidum ut me\n hercule paucos aeque observantis atque amantis me habere existimem. ad \n paternas enim magnas et veteres et iustas necessitudines magnam attulit accessionem tua\n voluntas erga me meaque erga te par atque mutua. \n \n ",
                "1":"\n \n Buthrotia tibi causa ignota non est. egi enim saepe de ea re\n tecum tibique totam rem demonstravi, quae est acta hoc modo. ut primum\n Buthrotium agrum proscriptum vidimus, commotus Atticus\n libellum composuit. eum mihi dedit ut darem Caesari; eram enim\n cenaturus apud eum illo die. eum libellum Caesari dedi.\n probavit causam, rescripsit Attico aequa eum postulare,\n admonuit tamen ut pecuniam reliquam Buthrotii ad diem solverent. \n \n ",
                "2":"\n Atticus qui civitatem conservatam cuperet\n pecuniam numeravit de suo. quod cum esset factum, adiimus ad\n Caesarem, verba fecimus pro Buthrotiis, liberalissimum\n decretum abstulimus; quod est obsignatum ab amplissimis viris. quae cum\n essent acta, mirari e quidem solebam pati Caesarem convenire eos qui agrum\n Buthrotium concupissent, neque solum pati sed etiam ei negotio te\n praeficere. itaque et ego cum illo locutus sum et saepius quidem, ut etiam\n accusarer ab eo quod parum constantiae suae confiderem, et M.\n Messallae et ipsi Attico dixit ut sine cura essent aperteque\n ostendebat se praesentium animos (erat enim popularis, ut noras) offendere nolle; cum\n autem mare transissent, curaturum se ut in alium agrum deducerentur. \n \n ",
                "3":"\n \n haec illo vivo. post interitum autem Caesaris, ut\n primum ex senatus consulto causas consules cognoscere instituerunt, haec quae supra\n scripsi ad eos delata sunt. probaverunt causam sine ulla dubitatione\n seque ad te litteras daturos esse dixerunt. ego autem, mi\n Plance, etsi non dubitabam quin et senatus consultum et lex et consulum\n decretum ac litterae apud te plurimum auctoritatis haberent teque ipsius\n Attici causa velle intellexeram, tamen hoc pro coniunctione et\n benevolentia nostra mihi sumpsi ut id a te peterem quod tua singularis humanitas\n suavissimique mores a te essent impetraturi. id autem est ut hoc quod te tua\n sponte facturum esse certo scio honoris nostri causa libenter, prolixe, celeriter\n facias. \n \n ",
                "4":"\n \n mihi nemo est amicior nec iucundior nec carior Attico; cuius\n antea res solum familiaris agebatur eaque magna, nunc accessit etiam existimatio, ut\n quod consecutus est magna et industria et gratia et vivo Caesare et mortuo\n id te adiuvante obtineat. quod si a te erit impetratum, sic velim existimes\n me de tua liberalitate ita interpretaturum ut tuo summo beneficio me adfectum iudicem.\n ego quae te velle quaeque ad. te pertinere arbitrabor studiose\n diligenterque curabo. da operam ut valeas. \n "
            },
            "18":{
                "0":"\n \n iam antea petivi abs te per litteras ut, cum causa Buthrotiorum\n probata a consulibus esset quibus et lege et senatus consulto permissum erat ut de\n Caesaris actis cognoscerent, statuerent, iudicarent, eam rem tu adiuvares\n Atticumque nostrum cuius te studiosum cognovi et me qui non minus laboro\n molestia liberares. omnibus enim rebus magna cura, multa opera et labore\n confectis in te positum est ut nostrae sollicitudinis finem quam primum facere possimus.\n quamquam intellegimus ea te esse prudentia ut videas, si ea decreta\n consulum quae de Caesaris actis interposita sunt non serventur,\n magnam perturbationem rerum fore. \n \n ",
                "1":"\n \n equidem cum multa (quod necesse erat in tanta occupatione) non probentur quae\n Caesar statuerit, tamen oti pacisque causa acerrime illa soleo defendere.\n quod tibi idem magno opere faciendum censeo; quamquam haec epistula non\n suasoris est sed rogatoris. igitur , mi Plance, rogo te et etiam\n oro, sic medius fidius ut maiore studio magisque ex animo agere non possim, ut totum hoc\n negotium ita agas, ita tractes, ita conficias ut, quod sine ulla dubitatione apud\n consules obtinuimus propter summam bonitatem et aequitatem causae, id tu nos obtinuisse\n non modo facile patiare sed etiam gaudeas. qua quidem voluntate te esse erga Atticum saepe praesens et illi ostendisti\n et vero etiam mihi. quod si feceris, me quem voluntate et paterna\n necessitudine coniunctum semper habuisti maximo beneficio devinctum habebis idque ut\n facias te vehementer etiam atque etiam rogo. \n "
            },
            "19":{
                "0":"\n \n numquam putavi fore ut supplex ad te venirem; sed hercule facile patior datum\n tempus in quo amorem experirer tuum. Atticum quanti faciam scis.\n amabo te, da mihi et hoc, obliviscere mea causa illum aliquando suo\n familiari, adversario tuo voluisse consultum, cum illius existimatio ageretur.\n hoc primum ignoscere est humanitatis tuae; suos enim quisque debet tueri;\n deinde si me amas (omitte Atticum), Ciceroni tuo quem quanti\n facias prae te soles ferre totum hoc da ut quod semper existimavi nunc plane \n intellegam, me a te multum amari. \n \n ",
                "1":"\n \n Buthrotios cum Caesar decreto suo quod ego obsignavi cum\n multis amplissimis viris liberavisset ostendissetque nobis se, cum agrarii mare\n transissent, litteras missurum quem in agrum deducerentur, accidit ut subito ille\n interiret. deinde quem ad modum tu scis (interfuisti enim), cum consules\n oporteret ex senatus consulto de actis Caesaris cognoscere, res ab iis in\n Kal. Iun. dilata est. accessit ad senatus consultum lex quae lata est\n a. d. IIII Non. Iun. \n , quae lex earum rerum quas Caesar\n statuisset, decrevisset, egisset, consulibus cognitionem dedit. causa \n Buthrotiorum delata est ad consules. decretum \n Caesaris recitatum est et multi praeterea libelli Caesaris\n prolati. consules de consili sententia decreverunt secundum\n Buthrotios Plancum dederunt. \n \n ",
                "2":"\n \n nunc , mi Capito, (scio enim quantum semper apud eos quibuscum\n sis posse soleas, eo plus apud hominem facillimum atque humanissimum\n Plancum), enitere, elabora vel potius eblandire, effice ut\n Plancus quem spero optimum esse sit etiam melior opera tua.\n omnino res huius modi mihi videtur esse ut sine cuiusquam gratia\n Plancus ipse pro ingenio et prudentia sua non sit dubitaturus quin\n decretum consulum quorum et lege et senatus consulto cognitio et iudicium fuit\n conservet, praesertim cum hoc genere cognitionum labefactato acta Caesaris\n in dubium ventura videantur, quae non modo quorum interest sed etiam ii qui illa non\n probant oti causa confirmari velint. \n \n ",
                "3":"\n \n quod cum ita sit, tamen interest nostra Plancum hoc animo\n libenti prolixoque facere; quod certe faciet, si tu nervulos tuos mihi saepe cognitos\n suavitatemque qua nemo tibi par est adhibueris. quod ut facias te vehementer\n rogo. \n "
            },
            "20":{
                "0":"\n \n patrem tuum plurimi feci meque ille mirifice et coluit et amavit; nec me\n hercule umquam mihi dubium fuit quin a te diligerer; ego quidem id facere non destiti.\n quam ob rem peto a te in maiorem modum ut civitatem Buthrotiam\n subleves decretumque consulum quod ii secundum Buthrotios fecerunt, cum et\n lege et senatus consulto statuendi potestatem haberent, des operam ut\n Plancus noster quam primum confirmet et comprobet. hoc te\n vehementer, mi Cupienni, etiam atque etiam rogo. \n "
            },
            "21":{
                "0":"\n \n ignosce mihi quod, cum antea accuratissime de Buthrotiis ad te\n scripserim, eadem de re saepius scribam. non me hercule, mi\n Plance, facio quo parum confidam aut liberalitati tuae aut nostrae\n amicitiae sed, cum tanta res agatur Attici nostri, nunc vero etiam\n existimatio, ut id quod probavit Caesar nobis testibus et obsignatoribus\n qui et decretis et responsis Caesaris interfueramus videatur obtinere\n potuisse, praesertim cum tota potestas eius rei tua sit, ut ea quae consules decreverunt\n secundum Caesaris decreta et responsa non dicam comprobes sed studiose\n libenterque comprobes. \n \n ",
                "1":"\n \n id mihi sic erit gratum ut nulla res gratior esse possit. etsi iam\n sperabam, cum has litteras accepisses, fore ut ea quae superioribus litteris a te\n petissemus impetrata essent, tamen non faciam finem rogandi quoad nobis nuntiatum erit\n te id fecisse quod magna cum spe exspectamus. deinde enim confido fore\n ut alio genere litterarum utamur tibique pro tuo summo beneficio gratias agamus.\n quod si acciderit, velim sic existimes, non tibi tam Atticum\n cuius permagna res agitur quam me qui non minus laboro quam ille obligatum fore. \n "
            },
            "22":{
                "0":"\n \n non dubito quin mirere atque etiam stomachere quod tecum de eadem re agam\n saepius. hominis familiarissimi et mihi omnibus rebus coniunctissimi permagna\n res agitur, Attici. cognovi ego tua studia in amicos, etiam in\n te amicorum. multum potes nos apud Plancum iuvare. \n \n ",
                "1":"\n \n novi humanitatem tuam; scio quam sis amicis iucundus. nemo nos in\n hac causa plus iuvare potest quam tu. et res ita est firma ut debet esse,\n quam consules de consili sententia decreverunt cum et lege et senatus consulto\n cognoscerent. tamen omnia posita putamus in Planci tui\n liberalitate; quem quidem arbitramur cum offici sui et rei publicae causa decretum\n consulum comprobaturum tum libenter nostra causa esse facturum. adiuvabis \n igitur, mi Capito. quod ut facias te vehementer etiam atque\n etiam rogo. \n "
            }
        }
    },
    "edition":"Cicero, Marcus Tullius, creator; Purser, Louis Claude, 1854-1932, editor",
    "englishTitle":"Letters to Atticus",
    "source":"Perseus Digital Library",
    "originalTitle":"Letters to Atticus",
    "original-urn":"urn:cts:latinLit:phi0474.phi057.perseus-lat1",
    "language":"latin",
    "sourceLink":"http://www.perseus.tufts.edu/hopper/",
    "urn":"urn:cts:latinLit:phi0474.phi057.perseus-lat1-simple"
}