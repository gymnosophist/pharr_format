{
    "meta":"book-chapter-section",
    "author":"curtius rufus, quintus.",
    "text":{
        "0":{
            "0":{
                "0":"\n \nInter haec Alexander ad conducendum ex\nPeloponneso militem Cleandro cum pecunia misso Lyciae\nPamphyliaeque rebus conpositis ad urbem Celaenas\nexercitum admovit.\n \n ",
                "1":"\n Media ilia tempestate moenia\n interfluebat Marsyas, amnis fabulosis Graecorum\ncarminibus inclitus.\n \n ",
                "2":"\n Fons eius ex summo montis\ncacumine excurrens in subiectam petram magno strepitu\naquarum cadit, inde diffusus circumiectos rigat campos,\nliquidus et suas dumtaxat undas trahens.\n \n ",
                "3":"\n Itaque color\n eius placido mari similis locum poetarum mendacio\nfecit: quippe traditum est nymphas amore amnis\n \n \n ",
                "4":"\n retentas in illa rupe considere. Ceterum quamdiu intra\nmuros fluit, nomen suum retinet, at cum extra\nmunimenta se evolvit, maiore vi ac mole agentem undas\nLycum appellant. \n ",
                "5":"\n Alexander quidem urbem destitutam\nab suis intrat, arcem vero, in quam confugerant, oppugnare adortus caduceatorem praemisit, qui denuntiaret,\n \n ",
                "6":"\n ni dederent, ipsos ultima esse passuros. Illi\ncaduceatorem in turrem et situ et opere multum editam\nperductum, quanta esset altitudo, intueri iubent ac\nnuntiare Alexandro, non eadem ipsum et incolas aestimatione munimenta metiri: \n ",
                "7":"\n se scire inexpugnabiles esse,\nad ultimum pro fide morituros. Ceterum ut\ncircumsederi arcem et omnia sibi in dies artiora esse viderunt,\nsexaginta dierum indutias pacti, ut, nisi intra eos\nauxilium Dareus ipsis misisset, dederent urbem, postquam nihil inde praesidii mittebatur, ad praestitutam\ndiem permisere se regi.\n \n ",
                "8":"\n Superveniunt deinde legati Atheniensium petentes,\nut capti apud Granicum amnem redderentur sibi. Ille\nnon hos modo,\n \n ",
                "9":"\n sed etiam ceteros Graecos restitui suis iussurum respondit finito Persico bello.\n Ceterum Dareo\nimminens, quem nondum Euphraten superasse\ncognoverat, undique omnes copias contrahit totis viribus\ntanti belli discrimen aditurus.\n \n ",
                "10":"\n Phrygia erat, per quam ducebatur exercitus: pluribus vicis quam urbibus frequens tunc habebat nobilem\nquondam Midae regiam. \n ",
                "11":"\n Gordium nomen est urbi,\nquam Sangarius amnis praeterfluit pari intervallo Pontico\net Cilicio mari distantem. \n ",
                "12":"\n Inter haec maria\n \nangustissimum Asiae spatium esse conperimus utroque in\nartas fauces conpellente terram. Quae quia continenti\nadhaeret, sed magna ex parte cingitur fluctibus, speciem\nmsulae praebet ac, nisi tenue discrimen obiceret, quae\n nunc dividit maria, committeret.\n \n ",
                "13":"\n Alexander urbe in\ndicionem suam redacta lovis templum intrat.\nVehiculum, quo Gordium, Midae patrem, vectum esse\nconstabat, aspexit cultu haud sane a vilioribus vulgatisque\nusu abhorrens.\n \n ",
                "14":"\n Notabile erat iugum adstrictum compluribus\n nodis in semetipsos inplicatis et celantibus\nnexus.\n \n ",
                "15":"\n Incolis deinde adfirmantibus editam esse oraculo\nsortem, Asiae potiturum, qui inexplicabile vinculum\nsolvisset, cupido incessit animo sortis eius explendae.\n\n \n ",
                "16":"\n Circa regem erat et Phrygum turba et Macedonum,\n illa expectatione suspensa, haec sollicita ex temeraria\nregis fiducia: quippe serie vinculorum ita adstricta, ut,\nunde nexus inciperet quove se conderet, nec ratione\nnec visu perspici posset, solvere adgressus iniecerat\ncuram ei, ne in omen verteretur irritum inceptum.\n\n \n ",
                "17":"\n Ille nequaquam diu luctatus cum latentibus nodis:\n“Nihil,” inquit, “interest, quomodo solvantur,” gladioque\nruptis omnibus loris oraculi sortem vel elusit vel\nimplevit.\n\n \n ",
                "18":"\n \n Cum deinde Dareum, ubicumque esset, occupare\n statuisset, ut a tergo tuta relinqueret, Amphoterum\nclassi ad oram Hellesponti, copiis autem praefecit\nHegelochum, Lesbum et Chium Coumque praesidiis\nhostium liberaturos.\n \n ",
                "19":"\n His talenta ad belli usum quin-\n \ngenta attributa, ad Antipatrum et eos, qui Graecas\nurbes tuebantur, DC missa, ex foedere naves sociis\nimperatae, quae Hellesponto praesiderent. \n ",
                "20":"\n Nondum\nenim Memnonem vita excessisse cognoverat, in quem\nomnes intenderat curas, satis gnarus cuncta in expedito fore, si nihil ab eo moveretur.\n \n ",
                "21":"\n Tamque ad urbem Ancyram ventum erat: ubi numero\ncopiarum inito Paphlagoniam intrat. Huic iuncti erant\nHeneti, unde quidam Venetos trahere originem credunt.\n \n ",
                "22":"\n Omnis haec regio paruit regi, datisque obsidibus tributum, quod ne Persis quidem tulissent, pendere ne\ncogerentur, inpetraverunt. \n ",
                "23":"\n Calas huic regioni\npraepositus est, ipse adsumptis, qui ex Macedonia nuper\nadvenerant, Cappadociam petiit.\n \n "
            },
            "1":{
                "0":"\n At Dareus nuntiata Memnonis morte haud secus, \nquam par erat,\n motus omissa omni alia spe statuit\nipse decernere: quippe quae per duces suos acta erant,\ncuncta damnabat, ratus pluribus curam, omnibus\nafuisse fortunam. \n ",
                "1":"\n Igitur castris ad Babylona positis,\nquo maiore animo capesserent bellum, universas vires in conspectum dedit et circumdato vallo, quod decem\nmilium armatorum multitudinem caperet, Xerxis\nexemplo numerum copiarum iniit. \n ",
                "2":"\n Orto sole ad noctem\nagmina, sicut discripta erant, intravere vallum. Inde\nemissa occupaverant Mesopotamiae campos, equitum peditumque propemodum innumerabilis turba, maiorem\nquam pro numero speciem ferens. Persarum erant\ncentum milia, in quis eques XXX inplebat. \n ",
                "3":"\n Medi\ndecem milia equitum, quinquaginta peditum habebant.\n \n ",
                "4":"\n Barcanorum equitum duo milia fuere, armati bipen- \nnibus levibusque scutis maxime cetrae speciem\nreddentibus, peditum decem milia equitum pari armatu\nsequebantur.\n \n ",
                "5":"\n Armenii quadraginta milia miserant\npeditum additis septem milibus equitum. Hyrcani egregiorum\n equitum, ut inter illas gentes, sex milia\nexpleverant additis equitibus mille Tapuris.\n \n ",
                "6":"\n Derbices\nquadraginta peditum milia armaverant: pluribus aere\naut ferro praefixae hastae, quidam lignum igni\nduraverant. Hos quoque duo milia equitum ex eadem\n gente comitata sunt.\n \n ",
                "7":"\n A Caspio mari octo milium\npedester exercitus venerat, ducenti equites. Cum iis\nerant ignobiles aliae gentes: duo milia peditum,\nequitum duplicem paraverant numerum.\n \n ",
                "8":"\n His copiis triginta\nmilia Graecorum mercede conducta egregiae iuventutis\n adiecta. Nam Bactrianos et Sogdianos et Indos\nceterosque Rubri maris accolas, ignota etiam Persis\ngentium nomina, festinatio prohibebat acciri.\n \n ",
                "9":"\n Nec\nquicquam illi minus quam multitudo militum defuit.\n Cuius tum universae aspectu admodum laetus purpuratis\n solita vanitate spem eius inflantibus conversus\nad Charidemum, Atheniensem belli peritum et ob\nexilium infestum Alexandro — quippe Athenis iubente\neo fuerat expulsus —, percontari coepit, satisne ei\nvideretur instructus ad obterendum hostem.\n \n ",
                "10":"\n At ille\n et suae sortis et regiae superbiae oblitus: “Verum,”\ninquit, “et tu forsitan audire nolis et ego, nisi nunc\n \ndixero, alias nequiquam confitebor. \n ",
                "11":"\n Hic tanti\napparatus exercitus, haec tot gentium et totius Orientis\nexcita sedibus suis moles finitimis potest esse\nterribilis: nitet purpura auroque, fulget armis et opulentia,\n\n \n ",
                "12":"\n quantam, qui oculis non subiecere, animis concipere non possunt. Sed Macedonum acies, torva sane et\ninculta, clipeis hastisque immobiles cuneos et conferta\nrobora virorum tegit. Ipsi phalangem vocant, peditum\nstabile agmen: vir viro, armis arma conserta sunt.\n\n \n ",
                "13":"\n Ad nutum monentis intenti sequi signa, ordines servare didicerunt: quod imperatur, omnes exaudiunt.\nObsistere, circumire, discurrere in cornu, mutare pugnam\nnon duces magis quam milites callent. \n ",
                "14":"\n Ac ne auri\nargentique studio teneri putes, adhuc illa disciplina\npaupertate magistra stetit: fatigatis humus cubile est, cibus, quem occupati rapiunt, satiat, tempora somni\nartiora quam noctis sunt. \n ",
                "15":"\n Iam Thessali equites et\nAcarnanes Aetolique, invicta bello manus, fundis, credo,\net hastis igne duratis repellentur! Pari robore opus\nest. In illa terra, quae hos genuit, auxilia quaerenda sunt: argentum istud atque aurum ad conducendum\nmilitem mitte.” \n ",
                "16":"\n Erat Dareo mite ac tractabile\ningenium, nisi etiam naturam plerumque fortuna\ncorrumperet. Itaque veritatis inpatieus hospitem ac supplicem,\n\n \n ",
                "17":"\n tunc cum maxime utilia suadentem, abstrahi iussit ad capitale supplicium. Ille ne tum quidem libertatis\noblitus: “Habeo,” inquit, “paratum mortis meae ultorem:\nexpetet poenas consilii mei spreti is ipse, contra quem\ntibi suasi. Tu quidem licentia regni tam subito\n \nmutatus documentum eris posteris, homines, cum se\npermisere fortunae, etiam naturam dediscere.”\n \n ",
                "18":"\n Haec\nvociferantem, quibus imperatum erat, iugulant. Sera\ndeinde paenitentia subiit regem, аc vera dixisse\n confessus sepeliri eum iussit. \n "
            },
            "2":{
                "0":"\n \nThymondas erat, Mentoris filius, inpiger iuvenis:\ncui praeceptum est a rege, ut omnes peregrinos milites,\nin quis plurimum habebat spei, a Pharnabazo acciperet,\nopera eorum usurus in bello. Ipsi Pharnabazo tradit\n imperium, quod antea Memnoni dederat.\n\n \n ",
                "1":"\n Anxium demde instantibus curis agitabant etiam\nper somnum species imminentium rerum, sive illas\naegritudo, sive divinatio animi praesagientis accersiit.\n\n \n ",
                "2":"\n Castra Alexandri magno ignis fulgore conlucere ei visa\n sunt et paulo post Alexander adduci ad ipsum in eo\nvestis habitu, quo ipse factus rex fuisset, equo deinde\nper Babylona vectus subito cum ipso equo oculis esse\nsubductus.\n \n ",
                "3":"\n Ad haec vates varia interpretatione curam\ndistrinxerant: alii laetum id regi somnium esse dicebant,\n quod castra hostium arsissent, quod Alexandrum\ndeposita regia veste in Persico et vulgari habitu\nperductum ad se vidisset, quidam non:\n \n ",
                "4":"\n augurabantur\nquippe inlustria Macedonum castra visa fulgorem\nAlexandra portendere: cui vel regnum Asiae occupare\n fatum esse, haud ambigue doceri, quoniam in eodem\nhabitu Dareus fuisset, cum appellatus est rex.\n \n ",
                "5":"\n Vetera\n \nquoque omina, ut fere, sollicitudo revocaverat:\nrecensebant enim Dareum in principio imperii vaginam\nacinacis Persicam iussisse mutari in eam formam, qua\nGraeci uterentur, protinusque Chaldaeos interpretatos,\n\n \n ",
                "6":"\n imperium Persarum ad eos transiturum, quorum arma esset imitatus. Ceterum ipse et vatum responso, quod\nedebatur in vulgus, et specie, quae per somnum\noblata erat, admodum laetus castra ad Euphraten moveri\niubet.\n\n \n \n ",
                "7":"\n Patrio more Persarum traditum est orto sole\ndemum procedere.\n Die iam inlustri signum e\ntabernaculo regis bucina dabatur: super tabernaculum,\nunde ab omnibus conspici posset, imago solis crystallo\ninclusa fulgebat. \n ",
                "8":"\n Ordo autem agminis erat talis.\nIgnis, quem ipsi sacrum et aeternum vocabant, argenteis altaribus praeferebatur. Magi proximi patrium carmen\ncanebant. \n ",
                "9":"\n Magos trecenti et sexaginta quinque iuvenes\nsequebantur puniceis amiculis velati, diebus totius\nanni pares numero: quippe Persis quoque in totidem\ndies discriptus est annus. \n ",
                "10":"\n Currum deinde Iovi sacratum albentes vehebant equi: hos eximiae magnitudinis\nequus, quem Solis appellabant, sequebatur. Aureae\nvirgae et albae vestes regentes equos adornabant.\n \n ",
                "11":"\n Haud procul erant vehicula decem multo auro argentoque\ncaelata. \n ",
                "12":"\n Sequebatur haec equitatus duodecim gentium variis armis et moribus. Proximi ibant, quos\nPersae Inmortales vocant, ad decem milia. Cultus\n \nopulentiae barbara non alios magis honestabat: illi\naureos torques, illi vestem auro distinctam habebant\nmanicatasque tunicas gemmis etiam adornatas.\n \n ",
                "13":"\n Exiguo\nintervallo, quos cognatos regis appellant, decem et\nquinque milia hominum. Haec vero turba muliebriter\npropemodum culta luxu magis quam decoris armis\nconspicua erat.\n \n ",
                "14":"\n Doryphoroe vocabantur proximum his\nagmen, soliti vestem excipere regalem. Hi currum\nregis anteibant, quo ipse eminens vehebatur.\n \n ",
                "15":"\n Utrumque\n currus latus deorum simulacra ex auro argentoque\nexpressa decorabant: distinguebant internitentes gemmae\niugum, ex quo eminebant duo aurea simulacra cubitalia\navorum, alterum Nini, alterum Beli. Inter haec\naquilam auream pennas extendenti similem sacraverant.\n\n \n ",
                "16":"\n \n Cultus regis inter omnia luxuria notabatur: purpureae\ntunicae medium album intextum erat, pallam auro\ndistinctam aurei accipitres, velut rostris inter se\nconcurrerent,\n \n ",
                "17":"\n adornabant, ex zona aurea muliebriter cinctus\nacinacem suspenderat, cui ex gemma vagina erat.\n\n \n ",
                "18":"\n Cidarim Persae vocabant regium capitis insigne: hoc\ncaerulea fascia albo distincta circumibat,\n \n ",
                "19":"\n Currum\ndecem milia hastatorum sequebantur: hastas argento\nexornatas, spiculo aureo praefixas gestabant.\n \n ",
                "20":"\n Dextra\nlaevaque regem ducenti ferme nobilissimi propinquorum\n comitabantur. Horum agmen claudebatur triginta\nmilibus peditum, quos equi regis CCCC sequebantur.\n\n \n ",
                "21":"\n Intervallo deinde unius stadii matrem Darei, Sisigam-\n \nbim, currus vehebat, et in alio erat coniunx. Turba\nfeminarum reginas comitantium equis vectabatur.\n \n ",
                "22":"\n Quindecim deinde, quas armamaxas appellabant,\nsequebantur: in his erant liberi regis et, quae educabant\neos,\n \n ",
                "23":"\n spadonumque grex, haud sane illis gentibus vilis. Tum regiae pelices trecentae et sexaginta vehebantur,\net ipsae regali cultu ornatuque. Post quas pecuniam\nregis sexcenti muli et trecenti cameli vehebant praesidio\nsagittariorum prosequente. \n ",
                "24":"\n Propinquorum\namicorumque coniuges huic agmini proximae lixarumque et calonum greges vehebantur. Ultimi erant cum suis\nquisque ducibus, qui cogerent agmen, leviter armati.\n \n ",
                "25":"\n Contra si quis aciem Macedonum intueretur, dispar\nfacies erat equis virisque non auro, non discolori veste,\n \n ",
                "26":"\n sed ferro atque aere fulgentibus: agmen et stare paratum et sequi, nec turba nec sarcinis praegrave,\nintentum ad ducis non signum modo, sed etiam nutum.\n \n ",
                "27":"\n Et castris locus et exercitui commeatus suppetebant.\nErgo Alexandro in acie miles non defuit, Dareus,\ntantae multitudinis rex, loci, in quo pugnavit, angustiis redactus est ad paucitatem, quam in hoste contempserat.\n \n "
            },
            "3":{
                "0":"\n Interea Alexander Sabistamene Cappadociae \npraeposito Cificiam petens cum omnibus copiis in regionem,\nquae Castra Cyri appellatur, pervenerat: stativa illic\nhabuerat Cyrus,\n \n ",
                "1":"\n cum adversus Croesum in Lydiam duceret. Aberat ea regio quinquaginta stadia ab aditu,\nquo Ciliciam intramus: Pylas incolae dicunt artissimas\n \nfauces munimenta, quae manu ponimus, naturali situ\nimitantes.\n \n ",
                "2":"\n Igitur Arsames, qui Ciliciae praeerat,\nreputans, quid initio belli Memno suasisset, quondam\nsalubre consilium sero exequi statuit: igni ferroque\nCiliciam vastat, ut hosti solitudinem faciat, quidquid\nusui potest esse, corrumpit sterile ac nudum solum,\n\n \n ",
                "3":"\n quod tueri nequibat, relicturus Sed longe utilius fuit\nangustias aditus, qui Ciliciam aperit, valido occupare\npraesidio iugumque opportune itineri imminens obtinere,\n unde inultus subeuntem hostem aut prohibere\naut opprimere potuisset:\n \n ",
                "4":"\n nunc paucis, qui callibus\npraesiderent, relictis retro ipse concessit, populator\nterrae, quam a populationibus vindicare debebat. Ergo\nqui relicti erant, proditos se rati ne conspectum\n quidem hostis sustinere valuerunt, cum vel pauciores\n locum obtinere potuissent.\n \n ",
                "5":"\n Namque perpetuo iugo\nmontis asperi ac praerupti Cilicia includitur: quod\ncum a mari adsurgat, velut sinu quodam flexuque\ncurvatum rursus altero cornu in diversum litus excurrit.\n\n \n ",
                "6":"\n Per hoc dorsum, qua maxime introrsus mari\ncedit, asperi tres aditus et perangusti sunt, quorum\nuno Cilicia intranda est.\n \n ",
                "7":"\n Campestris eadem, qua\nvergit ad mare, planitiem eius crebris distinguentibus\nrivis: Pyramus et Cydnus, incliti amnes, inferfluunt.\n Cydnus non spatio aquarum, sed liquore memorabilis:\nquippe leni tractu e fontibus labens puro solo\nexcipitur, nec torrentes incurrunt, qui placide manantis\nalveum turbent.\n \n ",
                "8":"\n Itaque incorruptus idemque\nfrigidissimus, quippe multa riparum amoenitate inumbratus,\n ubique fontibus suis similis in mare evadit.\n \n ",
                "9":"\n Multa in\nea regione monumenta vulgata carminibus vetustas\n \nexederat: monstrabantur urbium sedes Lyrnesi et\nThebes, Typhonis quoque specus et Corycium nemus,\nubi crocum gignitur, ceteraque, in quibus nihil praeter\nfamam duraverat.\n\n \n \n ",
                "10":"\n Alexander fauces iugi, quae Pylae appellantur,\nintravit.\n Contemplatus locorum situm non alias magis\ndicitur admiratus esse felicitatem suam: obrui potuisse\nvel saxis confitebatur, si fuissent, qui in subeuntes\npropellerent. \n ",
                "11":"\n Iter vix quaternos capiebat armatos:\n \n ",
                "12":"\n dorsum montis imminebat viae non angustae modo, sed plerumque praeruptae crebris oberrantibus rivis,\nqui ex radicibus montium manant. Thracas tamen\nleviter armatos praecedere iusserat scrutarique calles,\nne occultus hostis in subeuntes erumperet. Sagittariorum\nquoque manus occupaverat iugum: \n ",
                "13":"\n intentos arcus habebant moniti, non iter ipsos inire, sed proelium.\nHoc modo agmen pervenit ad urbem Tarson, cui tum\nmaxime Persae subiciebant ignem, ne opulentum oppidum\nhostis invaderet. \n ",
                "14":"\n At ille Parmenione ad\ninhibendum incendium cum expedita manu praemisso, postquam barbaros adventu suorum fugatos esse cognovit,\nurbem a se conservatam intrat.\n \n "
            },
            "4":{
                "0":"\n Mediam Cydnus amnis,\n de quo paulo ante dictum\nest, interfluit, et tunc aestas erat, cuius calor non aliam\nmagis quam Ciliciae oram vapore solis accendit,\n \n ",
                "1":"\n et diei fervidissimum tempus esse coeperat. Pulvere\nsimul ac sudore perfusum regem invitavit liquor fluminis,\nut calidum adhuc corpus ablueret: itaque veste\ndeposita in conspectu agminis — decorum quoque futurum\nratus, si ostendisset suis levi et parabili cultu corporis \nse esse contentum —\n \n ",
                "2":"\n descendit in flumen. Vixque\ningressi subito horrore artus rigere coeperunt, pallor\ndeinde suffusus est et totum propemodum corpus vitalis\ncalor liquit.\n \n ",
                "3":"\n Expiranti similem ministri manu excipiunt\n nec satis compotem mentis in tabernaculum deferunt.\nIngens sollicitudo et paene iam luctus in castris erat:\n\n \n ",
                "4":"\n flentes querebantur in tanto impetu cursuque rerum\nomnis aetatis ac memoriae clarissimum regem non in\nacie saltem, non ab hoste deiectum, sed abluentem\n aqua corpus ereptum esse et extinctum.\n \n ",
                "5":"\n Instare Dareum\nvictorem, antequam vidisset hostem. Sibi easdem terras,\nquas victoria peragrassent, repetendas: omnia aut ipsos\naut hostes populatos. Per vastas solitudines, etiam si\nnemo insequi velit, euntes fame atque inopia debellari\n posse.\n \n ",
                "6":"\n Quem signum daturum fugientibus? quem\nausurum Alexandro succedere? Iam ut ad Hellespontum\nfuga penetrarent, classem, qua transeant, quem\npraeparaturum? \n ",
                "7":"\n Rursus in ipsum regem misericordia versa \nillum florem iuventae, illam vim animi, eundem regem\n et commilitonem divelli a se et abrumpi inmemores\nsui querebantur.\n \n \n ",
                "8":"\n Inter haec liberius meare spiritus\ncoeperat, adlevaratque rex oculos et paulatim redeunte\nanimo circumstantes amicos agnoverat, laxataque vis\nmorbi ob hoc solum videbatur, quia magnitudinem\n mali sentiebat.\n \n ",
                "9":"\n Animi autem aegritudo corpus urgebat:\nquippe Dareum quinto die in Cilicia fore nuntiabatur.\nVinctum ergo se tradi et tantam victoriam eripi sibi\nex manibus obscuraque et ignobili morte in\ntabernaculo extingui se querebatur.\n \n ",
                "10":"\n Admissisque amicis\n pariter ac medicis: “In quo me,” inquit, “articulo rerum\nmearum fortuna deprehenderit, cernitis. Strepitum\n \nhostilium armorum exaudire mihi videor et, qui ultro\nintuli bellum, iam provocor. \n ",
                "11":"\n Dareus ergo cum tam\nsuperbas litteras scriberet, fortunam meam in consilio\nhabuit, sed nequiquam, si mihi arbitrio meo curari\nlicet. \n ",
                "12":"\n Lenta remedia et segnes medicos non expectant tempora mea: vel mori strenue quam tarde convalescere\nmihi melius est. Proinde, si quid opis, si quid artis\nin medicis est, sciant me non tam mortis quam belli\nremedium quaerere.” \n ",
                "13":"\n Ingentem omnibus incusserat\ncuram tam praeceps temeritas eius. \n ",
                "14":"\n Ergo pro se quisque precari coepere, ne festinatione periculum augeret,\nsed esset in potestate medentium: inexperta remedia\nhaud iniuria ipsis esse suspecta, cum ad perniciem eius\netiam a latere ipsius pecunia sollicitaret hostis. \n ",
                "15":"\n Quippe\nDareus mille talenta interfectori Alexandri daturum se pronuntiari iusserat. Itaque ne ausurum quidem\nquemquam arbitrabantur experiri remedium, quod propter\nnovitatem posset esse suspectum.\n \n "
            },
            "5":{
                "0":"\n Erat inter nobiles medicos ex Macedonia regem \nsecutos Philippus, natione Acarnan, fidus admodum regi: puero comes et custos salutis datus non ut regem\nmodo, sed etiam ut alumnum eximia caritate diligebat.\n \n ",
                "1":"\n Is non praeceps se, sed strenuum remedium adferre\ntantamque vim morbi potione medicata levaturum esse\npromisit.\n \n ",
                "2":"\n Nulli promissum eius placebat praeter ipsum, cuius periculo pollicebatur. Omnia quippe facilius\nquam moram perpeti poterat: arma et acies in oculis\nerant, et victoriam in eo positam esse arbitrabatur, si\ntantum ante signa stare potuisset, id ipsum, quod post\ndiem tertium medicamentum sumpturus esset —\n \n ",
                "3":"\n ita enim medicus praedixerat — aegre ferens. Inter haec\na Parmenione, fidissimo purpuratorum, litteras accipit,\n \nquibus ei denuntiabat, ne salutem suam Philippo\ncommitteret: mille talentis a Dareo et spe nuptiarum\nsororis eius esse corruptum.\n \n ",
                "4":"\n Ingentem animo\nsollicitudinem litterae incusserant, et, quidquid in utramque\n partem aut metus aut spes subiecerat, secreta\naestimatione pensabat.\n \n ",
                "5":"\n “Bibere perseverem? ut, si\nvenenum datum fuerit, ne inmerito quidem, quidquid\nacciderit, evenisse videatur? Damnem medici fidem?\nin tabernaculo ergo me opprimi patiar? At satius est\n alieno me mori scelere quam metu nostro.”\n \n ",
                "6":"\n Diu animo\nin diversa versato nulli, quid scriptum esset, enuntiat\nepistulamque sigillo anuli sui inpresso pulvino, cui incubabat,\n subicit.\n \n ",
                "7":"\n Inter has cogitationes biduo absumpto\ninluxit a medico destinatus dies, et ille cum\nis poculo, in quo medicamentum diluerat, intravit.\n \n ",
                "8":"\n Quo\nviso Alexander levato corpore in cubili epistulam a\nParmenione missam sinistra manu tenens accipit\npoculum et haurit interritus: tum epistulam legere\nPhilippum iubet nec a vultu legentis movit oculos,\n ratus, aliquas conscientiae notas in ipso ore posse\ndeprehendere.\n \n ",
                "9":"\n Ille epistula perfecta plus indignationis\nquam pavoris ostendit proiectisque amiculo et litteris\nante lectum: “Rex,” inquit, “semper quidem spiritus\nmeus ex te pependit, sed nunc vere arbitror sacro et\n venerabili ore trahi tuo.\n \n ",
                "10":"\n Crimen parricidii, quod mihi\nobiectum est, tua salus diluet: servatus a me vitam\nmihi dederis. Oro quaesoque, omisso metu patere\nmedicamentum concipi venis: laxa paulisper animum,\nquem intempestiva sollicitudine amici sane fideles, sed\n moleste seduli turbant.” Non securum modo haec vox,\nsed etiam laetum regem аc plenum bonae spei fecit.\n \n \n ",
                "11":"\n Itaque: “Si di,” inquit, “Philippe, tibi permisissent, quo\nmaxime modo velles, animum experiri meum, alio\nprofecto voluisses, sed certiore,\nquam expertus es, ne optasses\nquidem: \n ",
                "12":"\n hac epistula accepta tamen, quod dilueras,\nbibi. Et nunc crede me non minus pro tua fide quam pro mea salute esse sollicitum.” Haec elocutus dextram\nPhilippo offert.\n \n ",
                "13":"\n \n Ceterum tanta vis medicamenti fuit,\nut, quae secuta sunt, criminationem Parmenionis\nadiuverint: interclusus spiritus arte meabat. Nec Philippus\nquicquam inexpertum omisit: ille fomenta corpori admovit, ille torpentem nunc cibo, nunc vini odore\nexcitavit. \n ",
                "14":"\n Atque ut primum mentis compotem esse\nsensit, modo matris sororumque, modo tautae victoriae\nadpropinquantis admonere non destitit. \n ",
                "15":"\n Ut vero\nmedicamentum se diffudit in venas et sensim toto corpore salubritas percipi potuit, primum animus vigorem suum,\ndeinde corpus quoque expectatione maturius recupera vit:\n \n ",
                "16":"\n quippe post tertium diem, quam in hoc statu fuerat,\nin conspectum militum venit. Nec avidius ipsum regem\nquam Philippum intuebatur exercitus: pro se quisque dextram eius amplexi grates habebant velut praesenti\ndeo. Namque haud facile dictu est, praeter ingenitam\nilli genti erga reges suos venerationem quantum huius\nutique regis vel admiratione dediti ei fuerint vel caritate\nflagraverint. \n ",
                "17":"\n Iam primum nihil sine divina ope adgredi videbatur: nam cum praesto esset ubique fortuna,\net temeritas in gloriam cesserat. Aetas quoque vix\ntantis matura rebus, sed abunde sufficiens omnia eius\nopera honestabat. Et quae leviora haberi solent\n \nplerumque, militari gratiora vulgo sunt, exercitatio\ncorporis inter ipsos, cultus habitusque paulum a privato\nabhorrens, militaris vigor:\n \n ",
                "18":"\n quis ille vel ingenii dotibus\nvel animi artibus, ut pariter carus ac venerandus esset,\n effecerat.\n \n "
            },
            "6":{
                "0":"\n \n At Dareus nuntio de adversa valitudine eius accepto\nceleritate, quantam capere tam grave agmen poterat,\nad Euphraten contendit iunctoque eo pontibus quinque\ntamen diebus traiecit exercitum Ciliciam occupare festinans.\n\n \n ",
                "1":"\n Iam Alexander viribus corporis receptis ad urbem\nSolos pervenerat: cuius potitus ducentis talentis multae\nnomine exactis arci praesidium militum inposuit.\n \n ",
                "2":"\n Vota\ndeinde pro salute suscepta per ludum atque otium\nreddens ostendit, quanta fiducia barbaros sperneret:\n\n \n ",
                "3":"\n quippe Aesculapio et Minervae ludos celebravit.\nSpectanti nuntius laetus adfertur Halicarnaso Persas acie\na suis esse superatos, Myndios quoque et Caunios et\npleraque tractus eius suae facta dicionis.\n \n ",
                "4":"\n Igitur edito\nspectaculo ludicro castrisque motis et Pyramo amne\n ponte iuncto ad urbem Mallum pervenit, inde alteris\ncastris ad oppidum Castabalum.\n \n ",
                "5":"\n Ibi Parmenio regi\noccurrit: praemiserat ad explorandum iter saltus, per\nquem ad urbem Isson nomine penetrandum erat. \n ",
                "6":"\n \nAtque ille angustiis eius occupatis et praesidio modico\n relicto Isson quoque desertam a barbaris ceperat. Inde\nprogressus deturbatis, qui interiora montium\nobsidebant, praesidiis cuncta firmavit occupatoque itinere,\nsicut paulo ante dictum est, idem et auctor et nuntius\nvenit.\n \n ",
                "7":"\n Isson deinde rex copias admovit. Ubi consilio\n habito, utrumne ultra progrediendum foret, an ibi\n \nopperiendi essent novi milites, quos ex Macedonia\nadventare constabat, Parmenio non alium locum proelio\naptiorem esse censebat. \n ",
                "8":"\n Quippe illic utriusque regis\ncopias numero futuras pares, cum angustiae\nmultitudinem non caperent: planitiem ipsis camposque esse vitandos, ubi circumiri, ubi ancipiti acie opprimi\npossent. Timere, ne non virtute hostium, sed lassitudine\nsua vincerentur: \n ",
                "9":"\n Persas recentes subinde successuros.\nsi laxius stare potuissent. Facile ratio tam salubris\nconsilii accepta est. Itaque inter angustias saltus hostem opperiri statuit.\n\n \n \n ",
                "10":"\n Erat in exercitu regis Sisines Perses: quondam a\npraetore Aegypti missus ad Philippum donisque et\nomni honore cultus exilium patria sede mutaverat,\n\n \n ",
                "11":"\n secutus deinde in Asiam Alexandrum inter fideles socios habebatur. Huic epistulam Cretensis miles\nobsignatam anulo, cuius signum haud sane notum erat,\ntradidit. Nabarzanes, praetor Darei, miserat eam horta\nbaturque Sisinem, ut dignum aliquid nobilitate atque\nmoribus suis ederet:\n \n ",
                "12":"\n magno id ei apud regem honori fore. Has litteras Sisines, utpote innoxius, ad\nAlexandrum saepe deferre temptavit, sed cum tot curis\napparatuque belli regem videret urgueri, aptius subinde\ntempus expectans suspicionem initi scelesti consilii\npraebuit. \n ",
                "13":"\n Namque epistula, priusquam ei redderetur, in m anus Alexandri pervenerat, lectamque eam et ignoti\nanuli sigillo inpresso Sisini dari iusserat ad aestimandam\nfidem barbari. \n ",
                "14":"\n Qui quia per conplures dies non adierat\nregem, scelesto consilio eam visus est suppressisse et\nin agmine a Cretensibus haud dubie iussu regis occisus. \n \n "
            },
            "7":{
                "0":"\n \n Iamque Graeci milites, quos Thymondas a Pharnabazo\nacceperat, praecipua spes et propemodum unica,\nad Dareum pervenerant.\n \n ",
                "1":"\n Hi magnopere suadebant, ut\nretro abiret spatiososque Mesopotamiae campos repeteret:\n si id consilium damnaret, at ille divideret saltem\ninnumerabiles copias neu sub unum fortunae ictum\ntotas vires regni cadere pateretur.\n \n ",
                "2":"\n Minus hoc regi\nquam purpuratis eius displicebat: ancipitem fidem et\nmercede venalem proditioni imminere et dividi non ob\n aliud copias velle, quam ut ipsi in diversa digressi,\nsi quid commissum esset, traderent Alexandro:\n \n ",
                "3":"\n nihil\ntutius fore quam circumdatos eos exercitu toto obrui\ntelis, documentum non inultae perfidiae futuros.\n \n ",
                "4":"\n At\nDareus, ut erat sanctus ac mitis, se vero tantum facinus\n negat esse facturum, ut suam secutos fidem, suos\nmilites iubeat trucidari: quem deinde amplius nationum\nexterarum salutem suam crediturum sibi, si tot\nmilitum sanguine inbuisset manus? \n ",
                "5":"\n Neminem stolidum \nconsilium capite luere debere: defuturos enim, qui\n suaderent, si suasisse periculosum esset. Denique ipsos\ncotidie ad se advocari in consilium variasque sententias\ndicere, nec tamen melioris fidei haberi, qui prudentius\nsuaserit.\n \n ",
                "6":"\n Itaque Graecis nuntiari iubet, ipsum quidem\nbenivolentiae illorum gratias agere, ceterum, si retro\n ire pergat, haud dubie regnum hostibus traditurum:\nfama bella stare et eum, qui recedat, fugere credi.\n\n \n ",
                "7":"\n Trahendi vero belli vix ullam esse rationem: tantae\nenim multitudini, utique cum iam hiems instaret, in\nregione vasta et invicem a suis atque hoste vexata\n \nnon suffectura alimenta. \n ",
                "8":"\n Ne dividi quidem copias\nposse servato more maiorum, qui universas vires discrimini\nbellorum semper obtulerint. \n ",
                "9":"\n Et, hercule,\nterribilem antea regem et absentia sua ad vanam fiduciam\nelatum, postquam adventare se senserit, cautum pro temerario factum delituisse inter angustias saltus ritu\nignobilium ferarum, quae strepitu praetereuntium audito\nsilvarum latebris se occulerent. \n ",
                "10":"\n Iam etiam valitudinis\nsimulatione frustrari suos milites. Sed non amplius\nipsum esse passurum detrectare certamen: \n ",
                "11":"\n in illo specu, in quem pavidi recessissent, oppressurum esse cunctantes.\nHaec magnificentius iactata quam verius. Ceterum pecunia omni rerumque pretiosissimis Damascum\nSyriae cum modico praesidio militum missis reliquas\ncopias in Ciliciam duxit insequentibus more patrio agmen coniuge ac matre. Virgines quoque cum parvo\nfilio comitabantur patrem.\n \n ",
                "12":"\n Forte eadem nocte et Alexander ad fauces, quibus\nSyria aditur, et Dareus ad eum locum, quem Amanicas\nPylas vocant, pervenit. \n ",
                "13":"\n Nec dubitavere Persae, quin Isso relicta, quam ceperant, Macedones fugerent:\nnam etiam saucii quidam et invalidi, qui agmen non\npoterant persequi, excepti erant. \n ",
                "14":"\n Quos omnis instinctu\npurpuratorum barbara feritate saevientium praecisis\nadustisque manibus circumduci, ut copias suas noscerent, satisque omnibus spectatis nuntiare, quae vidissent,\n \n ",
                "15":"\n regi suo iussit. Motis ergo castris superat Pinarum\namnem in tergis, ut credebat, fugientium haesurus.\n\n At illi, quorum amputaverat manus, ad castra\nMacedonum penetrant Dareum,\n \n ",
                "16":"\n quanto maximo cursu posset, sequi nuntiantes. Vix fides habebatur: itaque\n \nspeculatores mari in eas regiones praemissos explorare\niubet, ipse adesset, an praefectorum aliquis speciem\npraebuisset universi venientis exercitus.\n \n ",
                "17":"\n Sed dum\nspeculatores reverterentur, procul ingens multitudo\n conspecta est. Ignes deinde totis campis conlucer\ncoeperunt, omniaque velut continenti incendio ardere\nvisa, cum incondita multitudo maxime propter iumenta\nlaxius tenderet.\n \n ",
                "18":"\n Itaque eo ipso loco metari suos\ncastra iusserat, laetus — quod omni expetierat voto —\n\n \n ",
                "19":"\n in illis potissimum angustiis decernendum fore.\nCeterum, ut solet fieri, cum ultimi discriminis tempus\nadventat, in sollicitudinem versa fiducia est. Illam\nipsam fortunam, qua adspirante res tam prospere\ngesserat, verebatur nec iniuria ex his, quae tribuisset\n sibi, quamque mutabilis esset, reputabat: unam\nsuperesse noctem, quae tanti discriminis moraretur eventum.\n\n \n ",
                "20":"\n Rursus occurrebat, maiora periculis praemia et, sicut\ndubium esset, an vinceret, ita illud utique certum esse,\nhoneste et cum magna laude moriturum.\n \n ",
                "21":"\n Itaque corpora\n milites curare iussit ac deinde tertia vigilia\ninstructos et armatos esse: ipse in iugum editi montis\nescendit multisque conlucentibus facibus patrio more\nsacrificium dis praesidibus loci fecit.\n \n ",
                "22":"\n Iamque tertium,\nsicut praeceptum erat, signum tuba miles acceperat\n itineri simul paratus ac proelio, strenueque iussi\nprocedere oriente luce pervenerunt ad angustias, quas\noccupare decreverant.\n \n ",
                "23":"\n Dareum XXX inde stadia abesse\npraemissi indicabant. Tunc consistere agmen iubet\narmisque ipse sumptis aciem ordinat.\n Dareo adventum hostium pavidi agrestes nuntiaverunt\nvix credenti occurrere etiam, quos ut fugientes\n \nsequebatur. \n ",
                "24":"\n Invadebat ergo non mediocris omnium\nanimos formido — quippe itineri quam proelio aptiores\nerant —, raptimque arma capiebant. Sed ipsa\nfestinatio discurrentium suosque ad arma vocantium maiorem\nmetum incussit: \n ",
                "25":"\n alii in iugum montis evaserant, ut hostium agmen inde prospicerent, equos plerique\nfrenabant. Discors exercitus nec ad unum intentus imperium\nvario tumultu cuncta turbaverat. \n ",
                "26":"\n Dareus initio\niugum montis cum parte copiarum occupare statuit,\net a fronte et a tergo circumiturus hostem, a mari quoque, quo dextrum eius cornu tegebatur, alios\nobiecturus, ut undique urgueret. \n ",
                "27":"\n Praeter haec viginti\nmilia praemissa cum sagittariorum manu Pinarum\namnem, qui duo agmina interfluebat, transire et\nobicere sese Macedonum copiis iusserat: si id praestare non possent, retrocedere in montes et occulte circuire\nire ultimos hostium. \n ",
                "28":"\n Ceterum destinata salubriter\nomni ratione potentior fortuna discussit: quippe alii\nprae metu imperium exequi non audebant, \n ",
                "29":"\n alii frustra\nexequebantur, quia, ubi partes labant, summa turbatur. \n "
            },
            "8":{
                "0":"\n Acies autem hoc modo stetit.\n Nabarzanes equitatu\ndextrum cornu tuebatur additis fundi torum sagittariorumque\nviginti fere milibus. \n ",
                "1":"\n In eodem Thymondas\nerat Graecis peditibus mercede conductis, triginta\nmilibus, praepositus.\n \n ",
                "2":"\n Hoc erat haud dubie robur exercitus, par Macedonicae phalangi acies. In laevo cornu\nAristomedes Thessalus xx milia barbarorum peditum\nhabebat. \n ",
                "3":"\n In subsidiis pugnacissimas locaverat gentes.\nIpsum regem in eodem cornu dimicaturum tria milia\ndelectorum equitum, adsueta corporis custodia, et pede- \nstris acies,\n \n ",
                "4":"\n quadraginta milia sequebantur, Hyrcani\ndeinde Medique equites, his proximi ceterarum gentium\nultra eos dextra laevaque dispositi. Hoc agmen, sicut\ndictum est, instructum vi milia iaculatorum funditorumque\n antecedebant.\n \n ",
                "5":"\n Quidquid in illis angustiis adiri\npoterat, inpleverant copiae, cornuaque hinc ab iugo,\nillinc a mari stabant, uxorem matremque regis et alium\nfeminarum gregem in medium agmen acceperant.\n\n \n ",
                "6":"\n \n Alexander phalangem, qua nihil apud Macedonas\n validius erat, in fronte constituit. Dextrum cornu\nNicanor, Parmenionis filius, tuebatur: huic proximi\nstabant Coenos et Perdiccas et Meleager et Ptolomaeus\net Amyntas, sui quisque agminis duces.\n \n ",
                "7":"\n In laevo,\nquod ad mare pertinebat, Craterus et Parmenio erant,\n sed Craterus Parmenioni parere iussus. Equites ab\niitroque cornu locati: dextrum Macedones Thessalis\nadiunctis, laevum Peloponnesii tuebantur.\n \n ",
                "8":"\n Ante hanc\naciem posuerat funditorum manum sagittariis admixtis.\nThraces quoque et Cretenses ante agmen ibant, et ipsi\n leviter armati.\n \n ",
                "9":"\n At iis, qui praemissi ab Dareo iugum\nmontis insederant, Agrianos opposuit ex Thraecia nuper\nadvectos. Parmenioni autem praeceperat, ut, quantum\nposset, agmen ad mare extenderet, quo longius abesset\nacies montibus, quos occupaverant barbari.\n \n ",
                "10":"\n At illi\n neque obstare venientibus nec circumire praetergressos\nausi funditorum maxime aspectu territi profugerant,\neaque res Alexandro tu tum agminis latus, quod ne\nsuperne incesseretur, timuerat, praestitit.\n \n ",
                "11":"\n XXX et duo\n \narmatorum ordines ibant: neque enim latins extendi\naciem patiebantur angustiae. Paulatim deinde laxare\nsemet sinus montium et maius spatium aperire\ncoeperant, ita ut non pedes solum pluribus in ordinem\nincedere, sed etiam lateribus circumfundi posset equitatus. \n "
            },
            "9":{
                "0":"\n Iam in conspectu, sed extra teli iactum utraque acies erat, cum priores Persae inconditum et trucem\nsustulere clamorem. \n ",
                "1":"\n Redditur et a Macedonibus, maior\nexercitus numero, iugis montium vastisque saltibus\nrepercussus: quippe semper circumiecta nemora petraeque, quantamcumque accepere vocem, multiplicato sono\nreferunt. \n ",
                "2":"\n Alexander ante prima signa ibat identidem\nmanu SU08 inhibens, ne suspensi acrius ob nimiam\nfestinationem concitato spiritu capesserent proelium.\n \n ",
                "3":"\n Cumque agmini obequitaret, varia oratione, ut cuiusque animis aptum erat, milites adloquebatur.\nMacedones, tot bellorum in Europa victores, ad subigendam\nAsiam atque ultima Orientis non ipsius magis quam\nsuo ductu profecti, inveteratae virtutis admonebantur:\n \n ",
                "4":"\n illos terrarum orbis liberatores emensosque olim Herculis et Liberi patris terminos non Persis modo, sed\netiam omnibus gentibus iuposituros iugum.\n \n ",
                "5":"\n Macedonum provincias Bactra et Indos fore. Minima esse,\nquae nunc intuerentur, sed omnia victoria aperiri. Non\nin praeruptis petris Illyriorum et Thraciae saxis sterilem laborem fore, spolia totius Orientis offerri.\ngladio futurum opus: totam aciem suo pavore fluctuantem\numbonibus posse propelli. \n ",
                "6":"\n Victor ad haec\nAtheniensium Philippus pater invocabatur, domitaeque\nnuper Boeotiae et urbis in ea nobilissimae ad solum \ndirutae species repraesentabatur animis. Iam Granicum\na1rmem, iam tot urbes aut expugnatas aut in fidem\nacceptas omniaque, quae post tergum erant, strata et\npedibus ipsorum subiecta memorabat.\n \n ",
                "7":"\n Cum adierat\n Graecos, admonebat ab his gentibus inlata Graeciae\nbella Darei prius, deinde Xerxis insolentia, aquam ipsos\nterramque poscentium, ut ne que fontium haustum nec\nsolitos cibos relinquerent deditis.\n \n ",
                "8":"\n Ab his templa minis\net ignibus esse deleta, urbes eorum expugnatas, foedera\n divini humanique iuris violata referebat. Illyrios vero\net Thracas rapto vivere adsuetos aciem hostium auro\npurpuraque fulgentem intueri iubebat, praedam, non\narma gestantem:\n \n ",
                "9":"\n irent et inbellibus feminis aurum viri\neriperent, aspera montium suorum iuga nudasque calles\n et perpetuo rigentes gelu divitibus Persarum campis\nagrisque mutarent.\n \n "
            },
            "10":{
                "0":"\n \n Iam ad teli iactum pervenerant, cum Persarum\nequites ferociter in laevum cornu hostium invecti sunt:\nquippe Dareus equestri proelio decernere optabat phalangem\n Macedonici exercitus robur esse coniectans.\nIamque etiam dextrum Alexandri cornu circumibatur.\n\n \n ",
                "1":"\n Quod ubi Macedo conspexit, duabus alis equitum ad\niugum montis iussis subsistere ceteros in medium belli\ndiscrimen strenue transfert.\n \n ",
                "2":"\n Subductis deinde ex acie\n Thessalis equitibus praefectum eorum occulte circumire\ntergum suorum iubet Parmenionique coniungi et, quod\nis imperasset, inpigre exequi.\n \n ",
                "3":"\n Iamque immissi in\nmedium Persarum undique circumfusi egregie tuebantur\nse, sed conferti et quasi cohaerentes tela vibrare non\n \npoterant: simul erant emissa in hostem, concurrentia\ninplicabantur levique et vano ictu pauca in hostem,\nplura in humum innoxia cadebant. Ergo comminus\npugnam coacti conserere gladios inpigre stringunt.\n \n ",
                "4":"\n Tum vero multum sanguinis fusum est: duae quippe acies ita cohaerebant, ut armis arma pulsarent, mucrones\nin ora dirigerent. Non timido, non ignavo cessare\ntum licuit: collato pede, quasi singuli inter se\ndimicarent, in eodem vestigio stabant, donec vincendo locum\nsibi facerent. \n ",
                "5":"\n Tum demum ergo promovebant gradum, cum hostem prostraverant. At illos novus\nexcipiebat adversarius fatigatos, nec vulnerati, ut alias\nsolent, acie poterant excedere, cum hostis instaret a\nfronte, a tergo sui urgerent.\n \n ",
                "6":"\n \n Alexander non ducis\nmagis quam militis munia exequebatur opimum decus caeso rege expetens: quippe Dareus curru sublimis\neminebat, et suis ad se tuendum et hostibus ad incessendum\ningens incitamentum. \n ",
                "7":"\n Ergo frater eius\nOxathres, cum Alexandrum instare ei cerneret, equites,\nquibus praeerat, ante ipsum currum regis obiecit. Armis et robore corporis multum super ceteros eminens, animo\nvero et pietate in paucissimis, illo utique proelio clarus\nalios inprovide instantes prostravit, alios in fugam\navertit. \n ",
                "8":"\n At Macedones circa regem — et erant mutua\nadhortatione firmati — cum ipso in equitum agmen inrumpunt. Tum vero similis ruinae strages erat.\nCirca currum Darei iacebant nobilissimi duces ante\noculos regis egregia morte defuncti, omnes in ora proni,\nsicut dimicantes procubuerant adverso corpore vulneribus\nacceptis. \n ",
                "9":"\n Inter hos Atizyes et Rheomithres et \nSabaces, praetor Aegypti, magnorum exercituum\npraefecti, noscitabantur: circa eos cumulata erat peditum\nequitumque obscurior turba. Macedonum quoque non\nquidem multi, sed promptissimi tamen caesi sunt: inter\n quos Alexandri dextrum femur leviter mucrone\nperstrictum est.\n \n ",
                "10":"\n Iam que, qui Dareum vehebant equi, confossi\nhastis et dolore efferati iugum quatere et regem\ncurru excutere coeperant, cum ille veritus, ne vivus\nveniret in hostium potestatem, desilit et in equum, qui\n ad hoc ipsum sequebatur, inponitur insignibus quoque\nimperii, ne fugam proderent, indecore abiectis.\n \n ",
                "11":"\n Tum\nvero ceteri dissipantur metu et, qua cuique ad fugam\npatebat via, erumpunt arma iacientes, quae paulo ante\nad tutelam corporum sumpserant: adeo pavor etiam\n auxilia formidat.\n \n ",
                "12":"\n Instabat fugientibus eques a\nParmenione emissus, et forte in illud cornu omnes fuga\nabstulerat. At in dextro Persae Thessalos equites\nvehementer urgebant,\n \n ",
                "13":"\n iamque una ala ipso inpetu\nproculcata erat, cum Thessali strenue circumactis equis\n dilapsi rursus in proelium redeunt sparsosque et\ninconpositos victoriae fiducia barbaros ingenti caede\nprosternunt.\n \n ",
                "14":"\n Equi pariter equitesque Persarum serie\nlamnarum obsiti, genus grave tegmine, quod celeritate\nmaxime constat, aegre moliebantur: quippe in circumagendis\n equis illos Thessali inulti occupaverant.\n\n \n ",
                "15":"\n \n Hac tam prospera pugna nuntiata Alexander, non\nante ausus persequi barbaros, utrimque iam victor\ninstare fugientibus coepit. Haud amplius regem quam\nmille equites sequebantur,\n \n ",
                "16":"\n cum ingens multitudo hostium\n cederet: sed quis aut in victoria aut in fuga\n \ncopias numerat? Agebantur ergo a tam paucis\npecorum modo, et idem metus, qui cogebat fugere, fugientes\nmorabatur. \n ",
                "17":"\n At Graeci, qui in Darei partibus steterant,\nAmynta duce — praetor hic Alexandri fuerat, tunc\ntransfuga — \n ",
                "18":"\n abrupti a ceteris haud sane fugientibus similes evaserant. Barbari longe diversam fugam intenderunt:\nalii, qua rectum iter in Persidem ducebat,\nquidam circumitu rupes saltusque montium occultos\npetivere, pauci castra Darei. \n ",
                "19":"\n Sed iam ilia quoque\nvictor intraverat omni quidem opulentia ditia. Ingens auri argentique pondus, non belli, sed luxuriae\napparatum, diripuerant milites, cumque plus raperent, quam\ncapere possent, passim strata erant itinera vilioribus\nsarcinis, quas in conparatione meliorum avaritia contempserat.\n \n ",
                "20":"\n Iamque ad feminas perventum erat. Quibus quo cariora ornamenta sunt, violentius\ndetrahebantur: \n ",
                "21":"\n ne corporibus quidem vis ac libido parcebat.\nOmni planctu tumultuque, prout cuique fortuna erat,\ncastra repleverant, nec ulla facies mali deerat, cum per\nomnes ordines aetatesque victoris crudelitas ac licentia vagaretur. \n ",
                "22":"\n Tunc vero inpotentis fortunae species\nconspici potuit, cum ii, qui Dareo tabernaculum\nexornaverant omni luxu et opulentia instructum, eadem ilia\nAlexandro, quasi veteri domino, reservabant. Namque\nid solum intactum omiserant milites ita tradito more, \n ",
                "23":"\n ut victorem victi regis tabernaculo exciperent.\n Sed\nomnium oculos animosque in semet averterant captivae\nmater coniunxque Darei: ilia non maiestate solum, sed\netiam aetate venerabilis, haec formae pulchritudine ne\nilla quidem sorte corruptae. Receperat in sinum filium nondum sextum annum aetatis egressum, in spem tantae\n \nfortunae, quantam pater eius paulo ante amiserat,\ngenitum.\n \n ",
                "24":"\n At in gremio anus aviae iacebant adultae\nduae virgines non suo tantum, sed etiam illius maerore\nconfectae. Ingens circa eam nobilium feminarum turba\n constiterat laceratis crinibus abscissaque veste, pristini\ndecoris inmemores, reginas dominasque veris quondam,\ntunc alienis nominibus invocantes.\n \n ",
                "25":"\n Illaе suae\ncalamitatis oblitae, in utro cornu Dareus stetisset, quae\nfortuna discriminis fuisset, requirebant: negabant se captas,\nsi viveret rex. Sed illum equos subinde mutantem\nlongius fuga abstulerat.\n\n \n ",
                "26":"\n In acie autem caesa sunt Persarum peditum C milia,\ndecem equitum, at a parte Alexandri ad quattuor milia\nquingenti saucii fuere, ex peditibus CCC omnino et duo\n desiderati sunt, equitum centum quinquaginta\ninterfecti. Tantulo inpendio ingens victoria stetit.\n \n "
            },
            "11":{
                "0":"\n \n Rex avidius Dareum persequendo fatigatus, postquam\net nox adpetebat et consequendi spes non erat,\nin castra paulo ante a suis capta pervenit.\n \n ",
                "1":"\n Invitari\n deinde amicos, quibus maxime adsueverat, iussit — quippe\nsumma dumtaxat cutis in femine perstricta non\nprohibebat interesse convivio —,\n \n ",
                "2":"\n cum repente e proximo\ntabernaculo lugubris clamor barbaro ululatu planctuque\npermixtus epulantes conterruit. Cohors quoque, quae\n excubabat ad tabernaculum regis, verita, ne maioris\nmotus principium esset, armare se coeperat.\n \n ",
                "3":"\n Causa\nsubiti pavoris fuit, quod mater uxorque Darei cum\ncaptivis nobilibus regem, quem interfectum esse\n \n \n ",
                "4":"\n credebant, ingenti gemitu eiulatuque deflebant. Unus\nnamque e captivis spadonibus, qui forte ante ipsarum\ntabernaculum steterat, amiculum, quod Dareus, sicut\npaulo ante dictum est, ne cultu proderetur, abiecerat,\nin manibus eius, qui repertum ferebat, agnovit ratusque interfecto detractum esse falsum nuntium mortis\neius attulerat. \n ",
                "5":"\n Hoc mulierum errore conperto Alexander\nfortunae Darei et pietati earum inlacrimasse fertur.\nAc primo Mithrenem, qui Sardis tradiderat, peritum\nlinguae Persicae, ire ad consolandas eas iusserat: \n ",
                "6":"\n veritus deinde, ne proditor captivarum iram doloremque\nrenovaret, Leonnatum ex purpuratis suis misit iussum.\nindicare, falso lamentari eas vivum. Ille cum paucis\narmigeris in tabernaculum, in quo captivae erant, pervenit\nmissumque se a rege nuntiari iubet. \n ",
                "7":"\n At ii, qui in vestibulo erant, ut armatos conspexere, rati actum\nesse de dominis in tabernaculum currunt vociferantes,\nadesse supremam horam missosque, qui occiderent\ncaptas. \n ",
                "8":"\n Itaque, ut quae nec prohibere possent nee\nadmittere auderent,\n \n ",
                "9":"\n nullo responso dato tacitae opperiebantur victoris arbitrium. Leonnatus expectato diu,\nqui se introduceret, postquam nemo procedere audebat,\nrelictis in vestibulo satellitibus intrat in tabernaculum.\nEa ipsa res turbaverat feminas, quod inrupisse, non\nadmissus videbatur: \n ",
                "10":"\n itaque mater et coniunx provolutae ad pedes orare coeperunt, ut, priusquam\ninterficerentur, Darei corpus ipsis patrio more sepelire\npermitteret, functas supremo in regem officio inpigre\n \nesse morituras.\n \n ",
                "11":"\n Leonnatus et vivere Dareum ait et\nipsas non incolumes modo, sed etiam apparatu pristina«\nfortunae reginas fore. Tum demum Darei mater\nadlevari se passa est.\n\n \n ",
                "12":"\n \n Alexander postero die cum cura sepultis militibus,\n quorum corpora invenerat, Persarum quoque\nnobilissimis eundem honorem haberi iubet matrique Darei\npermittit, quos vellet, patrio more sepeliret.\n \n ",
                "13":"\n Illa\npaucos arta propinquitate coniunctos pro habitu praesentis\n fortunae humari iussit, apparatum funerum, quo Persae\nsuprema officia celebrarent, invidiosum fore existimans,\ncum victores haud pretiose cremarentur.\n \n ",
                "14":"\n Iamque iustis\ndefunctorum corporibus solutis praemittit ad captivas,\nqui nuntiarent ipsum venire, inhibitaque comitantium\n turba tabernaculum cum Hephaestione intrat.\n \n ",
                "15":"\n Is longe\nomnium amicorum carissimus erat regi: cum ipso pariter\neductus, secretorum omnium arbiter libertatis quoque\nin admonendo eo non alius plus habebat, quod tamen\nita usurpabat, ut magis a rege permissum quam vindicatum\n ab eo videretur. Et sicut aetate par erat regi,\nita corporis habitu praestabat:\n \n ",
                "16":"\n ergo reginae illum esse\nregem ratae suo more veneratae sunt. Inde ex\ncaptivis spadonibus, quis Alexander esset, monstrantibus\nSisigambis advoluta est pedibus eius ignorationem\n numquam antea visi regis excusans. Quam manu\nadlevans rex: “Non errasti,” inquit, “mater: nam et hic\nAlexander est.”\n \n \n ",
                "17":"\n Equidem hac continentia animi si ad\nultimum vitae perseverare potuisset, feliciorem fuisse\n \ncrederem, quam visus est esse, cum Liberi Patris\nimitaretur triumphum usque ab Hellesponto ad Oceanum\nomnes gentes victoria emensus. \n ",
                "18":"\n Sic vicisset profecto\nsuperbiam atque iram, mala invicta, sic abstinuisset\ninter epulas caedibus amicorum egregiosque bello viros et tot gentium secum domitores indicta causa veritus\nesset occidere. \n ",
                "19":"\n Sed nondum fortuna se animo eius\nsuperfuderat: ita, qui orientem tam moderate et\nprudenter tulit, ad ultimum magnitudinem eius non cepit.\n \n ",
                "20":"\n Tunc quidem ita se gessit, ut omnes ante eum reges et continentia et dementia vincerentur: virgines\nreginas excellentis formae tam sancte habuit, quam si\neodem quo ipse parente genitae forent, \n ",
                "21":"\n coniugem\neandemque sororem, quam nulla aetatis suae pulchritudine\ncorporis vicit, adeo ipse non violavit, ut summam adhibuerit curam, ne quis captivo corpori inluderet.\n \n ",
                "22":"\n Omnem cultum reddi feminis iussit, nec quicquam ex\npristinae fortunae magnificentia captivis praeter fiduciam\ndefuit. \n ",
                "23":"\n Itaque Sisigambis: “Rex,” inquit, “mereris, ut\nea precemur tibi, quae Dareo nostro quondam precatae sumus, nec nostro odio dignus es, qui tantum regem\nnon felicitate solum, sed etiam aequitate superaveris.\n \n ",
                "24":"\n Tu quidem matrem me et reginam vocas, sed ego me\ntuam famulam esse confíteor. Et praeteritae fortunae\nfastigium capio et praesentis iugum pati possum: tua interest, quantum in nos licuerit, si id potius dementia\nquam saevitia vis esse testatum.” \n ",
                "25":"\n Rex bonum animum\nhabere eis iussis Darei filium collo suo admovit,\natque nihil ille conspectu tum primum a se visi\nconterritus cervicem eius manibus amplectitur. Motus ergo \nrex constantia pueri Hephaestionem intuens: “Quam\nvellem,” inquit, “Dareus aliquid ex hac indole hausisset!”\nTum tabernaculo egressus.\n\n \n ",
                "26":"\n \n Tribus aris in ripa Pinari amnis Iovi atque Herculi\n Minervaeque sacratis Syriam petit Damascum, ubi regis gaza erat, Parmenione praemisso. \n "
            },
            "12":{
                "0":"\n At ille cum\npraecessisse se et Darei satrapam conperisse cognosset,\nveritus, ne paucitas suorum sperneretur, accersere\nmaiorem manum statuit.\n \n ",
                "1":"\n Sed forte in exploratores\n ab eo praemissos incidit natione Mardus, qui ad\nParmeniona perductus litteras ad Alexandrum a praefecto\nDamasci missas tradit ei nec dubitare eum, quin omnem\nregiam supellectilem cum pecunia traderet,\nadiecit.\n \n ",
                "2":"\n Parmenio adservari eo iusso litteras aperit, in\n quis erat scriptum, ut mature Alexander aliquem ex\nducibus suis mitteret cum manu exigua, cui, quae rex\npenes ipsum reliquisset, traderet. Itaque Mardum\ndatis comitibus ad proditorem remittit.\n \n ",
                "3":"\n Ille e manibus\ncustodientium elapsus Damascum ante lucem intrat.\n Turbaverat ea res Parmenionis animum insidias timentis,\net ignotum iter sine duce non audebat ingredi:\nfelicitati tamen regis sui confisus agrestes, qui duces itineris\nessent, excipi iussit. Quibus celeriter repertis quarto\ndie ad urbem pervenit iam metuente praefecto, ne sibi\n fides habita non esset.\n \n ",
                "4":"\n Igitur quasi parum\nmunimentis oppidi fidens ante solis ortum pecuniam regiam —\n \ngazam Persae vocant — cum pretiosissimis rerum\nefferri iubet, fugam simulans, re vera, ut praedam\nhosti offerret.\n \n ",
                "5":"\n \n Multa milia virorum feminarumque\nexcedentem oppido sequebantur, omnibus miserabilis\nturba praeter eum, cuius fidei commissa erat. Quippe, quo maior proditionis merces foret, obicere hosti\nparabat gratiorem omni pecunia praedam, nobiles viros,\npraetorum Darei coniuges liberosque, praeter hos\nGraecarum urbium legatos, \n ",
                "6":"\n quos Dareus, velut in arce\ntutissima, in proditoris reliquerat manibus. Gaugabas Persae vocant humeris onera portantes: ii cum\ntempestatis vim tolerare non possent — quippe et procella\nsubito nivem effuderat, et humus rigebat gelu tum\nadstricta —, vestes, quas cum pecunia portabant, auro\net purpura insignes induunt nullo prohibere auso, cum fortuna regis etiam humillimis in ipsum licentiam\nfaceret. \n ",
                "7":"\n Praebuere ergo Parmenioni non spernendi\nagminis speciem: qui intentiore cura suos quasi ad\niustum proelium paucis adhortatus equis calcaria iubet\nsubdere et acri impetu in hostem evehi. \n ",
                "8":"\n At illi, qui sub oneribus erant, omissis his per metum capessunt\nfugam: armati quoque, qui eos prosequebantur, eodem\nmetu arma iactare ac nota deverticula petere coeperunt.\n \n ",
                "9":"\n Praefectus, quasi esset ipse conterritus, simulans\ncuncta pavore conpleverat. Iacebant totis campis opes regiae, illa pecunia stipendio ingenti militum\npraeparata, ille cultus tot nobilium virorum, tot inlustrium\nfeminarum, \n ",
                "10":"\n aurea vasa, aurei freni, tabernacula regali\nmagnificentia ornata, vehicula quoque a suis destituta\n \ningentis opulentiae plena, facies etiam praedantibus\ntristis, si qua res avaritiam moraretur. Quippe tot\nannorum incredibili et fidem excedente fortuna\ncumulata tunc alia stirpibus lacerata, alia in caenum demersa\n cernebantur: non sufficiebant praedantium manus\n praedae.\n \n ",
                "11":"\n Iamque etiam ad eos, qui primi fugerant,\nventum erat: feminae pleraeque parvos trahentes liberos\nibant. Inter quas tres fuere virgines, Ochi, qui ante\nDareum regnaverat, filiae, olim quidem ex fastigio\n paterno rerum mutatione detractae, sed tum sortem\nearum crudelius adgravante fortuna.\n \n ",
                "12":"\n In eodem grege\nuxor quoque eiusdem Ochi fuit Oxathrisque — frater\nhie erat Darei — filia et coniunx Artabazi, principis\npurpuratorum, filiusque:\n \n ",
                "13":"\n Hystanes fuit nomen. Pharnabazi\n quoque, cui summum imperium maritimae orae\nrex dederat, uxor cum filio excepta est, Mentoris\nfiliae tres ac nobilissimi ducis Memnonis coniunx et\nfilius, vixque ulla domus purpurati afuit tantae cladi.\n\n \n ",
                "14":"\n Lacedaemonii et Athenienses societatis fide violata\n Persas secuti: Aristogiton et Dropides et Iphicrates,\ninter Athenienses genere famaque longe clarissimi,\nLacedaemonii Pasippus et Onomastorides cum Onomante\net Callicratide, hi quoque domi nobiles.\n \n ",
                "15":"\n Summa\npecuniae signatae fuit talentum n milia et sescenta, facti\n argenti pondus quingenta aequabat. Praeterea XXX\n \nmilia hominum cum vn milibus iumentorum dorso\nonera portantium capta sunt. \n ",
                "16":"\n Ceterum tantae\nfortunae proditorem dei ultores celeriter debita poena\npersecuti sunt. Namque unus e consciis eius, credo, regis\nvicem etiam in ilia sorte reveritus, interfecti proditoris caput ad Dareum tulit, opportunum solacium prodito:\nquippe et ultus inimicum erat, et nondum in omnium\nanimis memoriam maiestatis suae exolevisse cernebat.\n \n "
            }
        },
        "1":{
            "0":{
                "0":"\n \nDareus, tanti modo exercitus rex, qui triumphantis\nmagis quam dimicantis more curru sublimis inierat\nproelium, per loca, quae prope inmensis agminibus\ninpleverat, iam inania et ingenti solitudine vasta fugiebat.\n\n \n ",
                "1":"\n Pauci regem sequebantur: nam nec eodem omnes\nfugam intenderant et deficientibus equis cursum eorum,\nquos rex subinde mutabat, aequare non poterant.\n\n \n ",
                "2":"\n Onchas deinde pervenit, ubi excepere eum Graecorum\nquattuor milia: non segnius tamen ad Euphraten contendit,\n id demum credens fore ipsius, quod celeritate\npraecipere potuisset.\n\n \n ",
                "3":"\n At Alexander Parmenionem, per quem apud\nDamascum recepta erat praeda, iussum eam ipsam et\ncaptivos diligenti adservare custodia, Syriae, quam\n Coelen vocant, praefecit.\n \n ",
                "4":"\n Novum imperium Syri non-\n \ndum belli cladibus satis domiti aspernabantur: sed\nceleriter subacti oboedienter imperata fecerunt. Aradus\nquoque insula deditur regi. \n ",
                "5":"\n Maritimam tum oram\net pleraque longius etiam a mari recedentia rex eius\ninsulae, Strato, possidebat:\n \n ",
                "6":"\n quo in fidem accepto castra movit ad urbem Marathon.\n Ibi illi litterae a Dareo\nredduntur, quibus ut superbe scriptis vehementer\noffensus est: praecipue eum movit, quod Dareus sibi regis\ntitulum nec eundem Alexandri nomini adscripserat.\n \n ",
                "7":"\n Postulabat autem magis quam petebat, ut accepta pecunia, quantamcumque tota Macedonia caperet,\nmatrem sibi et coniugem liberosque restitueret: de regno\naequo, si vellet, Marte contenderet. \n ",
                "8":"\n Si saniora\nconsilia tandem pati potuisset, ut contentus patrio cederet\nalieni imperii finibus, socius amicusque esset. \n ",
                "9":"\n In ea se fidem et dare paratum et accipere. Contra\nAlexander in hunc maxime modum rescripsit: “Rex Alexander\nDareo S. Cuius nomen sumpsisti, Dareus Graecos, qui\noram Hellesponti tenent, coloniasque Graecorum Ionias\nomni clade vastavit,\n \n ",
                "10":"\n cum magno deinde exercitu mare traiecit inlato Macedoniae et Graeciae bello. Rursus\nXerxes gentis eiusdem ad oppugnandos nos cum in\nmanium barbarorum copiis venit: qui navali proelio\nvictus Mardonium tamen reliquit in Graecia, ut absens\nquoque popularetur urbes, agros ureret. \n ",
                "11":"\n Philippum vero, parentem meum, quis ignorat ab iis interfectum\nesse, quos ingentis pecuniae spe sollicitaverant vestri?\nInpia enim bella suscipitis et, cum habeatis arma,\nlicemini hostium capita, sicut tu proxime talentis\nmille, tanti exercitus rex, percussorem in me emere voluisti.\n \n ",
                "12":"\n Repello igitur bellum, non infero. Et di\n \nquoque pro meliore stant causa: magnam partem Asiae\nin dicionem redegi meam, te ipsum acie vici. Quem\netsi nihil a me inpetrare oportebat, utpote qui ne\nbelli quidem in me iura servaveris, tamen, si veneris\n supplex, et matrem et coniugem et liberos sine pretio\nrecepturum esse promitto.\n \n ",
                "13":"\n Et vincere et consulere\nvictis scio. Quodsi te committere nobis times,\ndabimus fidem inpune venturum. De cetero, cum mihi\nscribes, memento non solum regi te, sed etiam tuo\n scribere.” Ad hanc perferendam Thersippus est missus.\n\n \n ",
                "14":"\n \n In Phoenicen dein descendit et oppidum Byblon\ntraditum recepit. Inde ad Sidona ventum est, urbem\nvetustate famaque conditorum inclitam.\n \n ",
                "15":"\n Regnabat in\nea Strato, Darei opibus adiutus: is quia deditionem\nis magis popularium quam sua sponte fecerat, regno\nvisus indignus, Hephaestionique permissum, ut, quem\neo fastigio e Sidoniis dignissimum arbitraretur, \n ",
                "16":"\n \nconstitueret regem. Erant Hephaestioni duo hospites,\nclari inter suos iuvenes: qui facta ipsis potestate regnandi\n negaverunt quemquam patrio more in id\nfastigium recipi nisi regia stirpe ortum.\n \n ",
                "17":"\n Admiratus\nHephaestion magnitudinem animi spernentis, quod alii\nper ignes ferrumque peterent: “Vos quidem macte\nvirtute,” inquit, “estote, qui primi intellexistis, quanto\n maius esset regnum fastidire quam accipere. Ceterum\ndate aliquem regiae stirpis, qui meminerit a vobis\nacceptum habere se regnum.”\n \n ",
                "18":"\n Atque illi, cum multos\nimminere tantae spei cernerent singulis amicorum\n \nAlexandri iam ob nimiam regni cupiditatem adulantis,\nstatuunt neminem esse potiorem quam Abdalonymum\nquendam, longa quidem cognatione stirpi regiae\nadnexum, sed ob inopiam suburbanum hortum exigua\ncolentem stipe. \n ",
                "19":"\n Causa ei paupertatis sicut plerisque probitas erat, intentusque operi diurno strepitum\narmorum, qui totam Asiam concusserat, non exaudiebat.\n\n \n \n ",
                "20":"\n Subito deinde, de quibus ante dictum est, cum regiae\nvestis insignibus hortum intrant, quem forte steriles\nherbas eligens Abdalonymus repurgabat. \n ",
                "21":"\n Tum rege eo salutato alter ex his: “Habitus,” inquit, “hic vestis,\nquem cernis in meis manibus, cum isto squalore\npermutandus tibi est. Ablue corpus inluvie terrenisque\nsordibus squalidum: cape regis animum et in eam\nfortunam, qua dignus es, istam continentiam perfer. Et cum in regali solio residebis vitae necisque\nomnium civium dominus, cave obliviscaris status, in quo\naccipis regnum, immo, hercule, propter quem.”\n \n ",
                "22":"\n Somnio similis res Abdalonymo videbatur: interdum, satisne\nsani essent, qui tam proterve sibi inluderent, percontabatur. Sed ut cunctanti squalor ablutus est et\niniecta vestis purpura auroque distincta et fides a\niurantibus facta, serio iam rex iisdem comitantibus in\nregiam pervenit. \n ",
                "23":"\n Fama deinde, ut solet, strenue tota\nurbe discurrit : aliorum studium, aliorum indignatio eminebat, divitissimus quisque humilitatem inopiamque\neius apud amicos Alexandri criminabatur. \n ",
                "24":"\n Admitti\neum rex protinus iussit diuque contemplatus :\n \n“Corporis,” inquit, “habitus famae generis non repugnat,\nsed libet scire, inopiam qua patientia tuleris.” Tum\nille: “Utinam,” inquit, “eodem animo regnum pati\npossim! hae manus suffecere desiderio meo: nihil\n habenti nihil defuit.”\n \n ",
                "25":"\n Magnae indolis specimen ex\nhoc sermone Abdalonymi cepit. Itaque non Stratonis\nmodo regiam supellectilem attribui ei iussit, sed\npleraque etiam ex Persica praeda: regionem quoque urbi\nadpositam dicioni eius adiecit.\n\n \n ",
                "26":"\n Interea Amyntas, quem ad Persas ab Alexandro\n transfugisse diximus, cum quattuor milibus Graecorum\nipsius ex acie persecutis fugam Tripolin pervenit.\nInde in naves militibus inpositis Cyprum transmisit\net, cum in illo statu rerum id quemque, quod occupasset,\n habiturum arbitraretur velut certo iure\npossessum, Aegyptum petere decrevit, utrique regi hostis et\nsemper ex ancipiti mutatione temporum pendens.\n\n \n ",
                "27":"\n Hortatusque milites ad spem tantae rei docet Sabacen,\npraetorem Aegypti, cecidisse in acie: Persarum praesidium\n et sine duce esse et invalidum, Aegyptios\nsemper praetoribus eorum infestos pro sociis ipsos, non\npro hostibus aestimaturos.\n \n ",
                "28":"\n Omnia experiri necessitas\ncogebat: quippe cum primas spes fortuna destituit,\nfutura praesentibus videntur esse potiora. Igitur conclamant,\n duceret, quo videretur. Atque ille utendum\nanimis, dum spe calerent, ratus ad Pelusium ostium\npenetrat, simulans a Dareo se esse praetorem missum.\n \n \n ",
                "29":"\n Potitus ergo Pelusii Memphim copias promovit. Ad\ncuius famam Aegyptii, vana gens et novandis quam\ngerendis aptior rebus, ex suis quisque vicis urbibusque\nhuc ipsi concurrunt ad delenda praesidia Persarum.\n\n \n ",
                "30":"\n Qui territi tamen spem retinendi Aegyptum non omiserunt. Sed eos Amyntas proelio superatos in urbem\nconpellit castrisque positis victores ad populandos\nagros. Velut in medio positis bonis hostium cuncta\nagebantur: \n ",
                "31":"\n itaque Mazaces, quamquam infelici proelio\nsuorum animos territos esse cognoverat, tamen palantes et victoriae\nfiducia incautos ostentans perpulit, ne\ndubitarent ex urbe erumpere et res amissas reciperare.\n \n ",
                "32":"\n Id consilium non ratione prudentius quam eventu\nfelicius fuit: ad unum omnes cum ipso duce occisi\nsunt. Has poenas Amyntas utrique regi dedit, nihilo magis ei, ad quem transfugerat, fidus quam illi, quem\ndeseruerat.\n\n \n \n ",
                "33":"\n Darei praetores, qui proelio apud Isson\nsuperfuerant, cum omni manu, quae fugientes secuta erat,\n\n \n ",
                "34":"\n adsumpta etiam Cappadocum et Paphlagonum iuventute Lydiam reciperare temptabant. Antigonus, praetor\nAlexandri, Lydiae praeerat: qui quamquam plerosque\nmilitum ex praesidiis ad regem dimiserat, tamen\nbarbaris spretis in aciem suos eduxit. Eadem illic\nquoque fortuna partium fuit:\n \n ",
                "35":"\n tribus proeliis alia atque alia regione commissis Persae funduntur. Eodem\n \ntempore classis Macedonum ex Graecia accita Aristomenen,\nqui ad Hellesponti oram reciperandam a Dareo erat\nmissus, captis eius aut eversis navibus superat.\n \n ",
                "36":"\n A\nMilesiis deinde Pharnabazus, praefectus Persicae classis,\n pecunia exacta et praesidio in urbem Chium introducto\ncentum navibus Andrum et inde Siphnum petiit. Has\nquoque insulas praesidiis occupat, pecunia multat.\n\n \n ",
                "37":"\n Magnitudo belli, quod ab opulentissimis Europae\nAsiaeque regibus in spem totius orbis occupandi gerebatur,\n Graeciae quoque et Cretae arma commoverat.\n\n \n ",
                "38":"\n Agis, Lacedaemoniorum rex, octo milibus Graecorum,\nqui ex Cilicia profugi domos repetierant, contractis\nbellum Antipatro, Macedoniae praefecto, moliebatur.\n\n \n ",
                "39":"\n Cretenses has aut illas partes secuti nunc Spartanorum,\n nunc Macedonum praesidiis occupabantur. Sed leviora\ninter illos fuere discrimina unum certamen, ex quo\ncetera pendebant, intuente fortuna.\n \n "
            },
            "1":{
                "0":"\n \n Iam tota Syria, iam Phoenice quoque excepta Tyro\nMacedonum erat, habebatque rex castra in continenti,\n a qua urbem angustum fretum dirimit.\n \n ",
                "1":"\n Tyros, et\nmagnitudine et claritate ante omnes urbes Syriae\nPhoenicesque memorabilis, facilius societatem Alexandri\nacceptura videbatur quam imperium. Coronam igitur\nauream donum legati adferebant commeatusque large\n et hospitaliter ex oppido advexerant. Ille dona ut ab\namicis accipi iussit benigneque legatos adlocutus\nHerculi, quem praecipue Tyrii colerent, sacrificare velle\nse dixit:\n \n ",
                "2":"\n Macedonum reges credere ab illo deo ipsos\ngenus ducere, se vero, ut id faceret, etiam oraculo\n \nmonitum. \n ",
                "3":"\n Legati respondent esse templum Herculis\nextra urbem in ea sede, quam Palaetyron ipsi vocent:\n \n ",
                "4":"\n ibi regem deo sacrum rite facturum. Non tenuit iram,\ncuius alioqui potens non erat. Itaque: “Vos quidem,”\ninquit, “fiducia loci, quod insulam incolitis, pedestrem hunc exercitum spernitis, sed brevi ostendam in\ncontinent vos esse. Proinde sciatis licet, aut intraturum\nme urbem aut oppugnaturum.” \n ",
                "5":"\n Cum hoc responso\ndimissi suos monere coeperunt, ut regem, quem Syria,\n\n \n ",
                "6":"\n quem Phoenice recepisset, ipsi quoque urbem intrare paterentur. At illi loco satis fisi obsidionem ferre\ndecreverant.\n Namque urbem a continenti quattuor\nstadiorum fretum dividit Africo maxime obiectum\ncrebros ex alto fluctus in litus evolventi. \n ",
                "7":"\n Nec\naccipiendo operi, quo Macedones continenti insulam iungere parabant, quicquam magis quam ille ventus obstabat.\nQuippe vix leni et tranquillo mari moles agi possunt,\nAfricus vero prima quaeque congesta pulsu inlisi maris\nsubruit, nec ulla tam firma moles est, quam non\nexedant undae et per nexus operum manantes et, ubi acrior flatus existit, summi operis fastigio superfusae.\n \n ",
                "8":"\n Praeter hanc difficultatem haud minor alia erat. Muros\nturresque urbis praealtum mare ambiebat: non\ntormenta nisi e navibus procul excussa mitti, non scalae\nmoenibus adplicari poterant, praeceps in salum murus pedestre interceperat iter: naves nec habebat rex et,\nsi admovisset, pendentes et instabiles missilibus arceri\npoterant. \n ",
                "9":"\n Inter quae parva dictu res Tyriorum\nfiduciam accendit. Carthaginiensium legati ad celebrandum\n \nsacrum anniversarium more patrio tunc venerant:\nquippe Carthaginem Tyrii condiderunt semper parentum\nloco culti.\n \n ",
                "10":"\n Hortari ergo Poeni coeperunt, ut\nobsidionem forti animo paterentur: brevi Carthagine auxilia\n ventura. Namque ea tempestate magna ex parte\nPuni eis classibus maria obsidebantur.\n \n \n ",
                "11":"\n Igitur bello\ndecreto per muros turresque tormenta disponunt, arma\niunioribus dividunt, opifices, quorum copia urbs\nabundabat, in officinas distribuunt. Omnia belli apparatu\n strepunt: ferreae quoque manus — harpagonas\nvocant —, quas operibus hostium inicerent, corvique\net alia tuendis urbibus excogitata praeparabantur.\n\n \n ",
                "12":"\n Sed cum fornacibus ferrum, quod excudi oportebat,\ninpositum esset, admotisque follibus ignem flatu accenderent,\n sanguinis rivi sub ipsis flammis extitisse\ndicuntur: idque omen in Macedonum interitum\nverterunt Tyrii.\n \n ",
                "13":"\n Apud Macedonas quoque cum forte panem\nquidam militum frangerent, manantis sanguinis guttas\nnotaverunt, territoque rege Aristander, peritissimus\n vatum, si extrinsecus cruor fluxisset, Macedonibus id\ntriste futurum ait: contra, cum ab interiore parte\nmanaverit, urbi, quam obsidere destinassent, exitium\nportendere.\n \n ",
                "14":"\n Alexander cum et classem procul haberet\net longam obsidionem magno sibi ad cetera inpedimento\n videret fore, caduceatores, qui ad pacem eos\nconpellerent, misit: quos Tyrii contra ius gentium\noccisos praecipitaverunt in altum. Atque ille suorum\ntam indigna morte commotus urbem obsidere statuit.\n \n \n ",
                "15":"\n Sed ante iacienda moles erat, quae continenti urbem committeret. Ingens ergo animis militum desperatio\nincessit cernentibus profundum mare, quod vix divina\nope posset inpleri: quae saxa tam vasta, quas tam\nproceras arbores posse reperiri? exhauriendas esse regiones, ut illud spatium exaggeraretur: exaestuare\nsemper fretum, quoque artius volutetur inter insulam\net continentem, hoc acrius furere. \n ",
                "16":"\n At ille\nhaudquaquam rudis pertractandi militares animos speciem sibi\nHerculis in somno oblatam esse pronuntiat dextram porrigentis: illo duce, illo aperiente in urbem intrare\nse visum. Inter haec caduceatores interfectos, gentium\niura violata referebat: unam esse urbem, quae cursum\nvictoris morari ausa esset. \n ",
                "17":"\n Ducibus deinde negotium\ndatur, ut suos quisque castiget, satisque omnibus stimulatis opus orsus est. Magna vis saxorum ad\nmanum erat Tyro Vetere praebente, materies ex\nLibano monte ratibus et turribus faciendis advehebatur.\n \n ",
                "18":"\n Iamque a fundo maris in altitudinem modicam opus\ncreverat, \n ",
                "19":"\n nondum tamen aquae fastigium aequabat, cum Tyrii parvis navigiis admotis per ludibrium exprobrabant,\nillos armis inclitos dorso sicut iumenta onera gestare:\ninterrogabant etiam, num maior Neptuno Alexander\nesset. Haec ipsa insectatio alacritatem militum accendit.\n\n \n \n ",
                "20":"\n Iamque paulum moles aqua eminebat, et simul aggeris\nlatitudo crescebat urbique admovebatur,\n cum Tyrii\nmagnitudine molis, cuius incrementum eos antea\nfefellerat, conspecta levibus navigiis nondum commissum\n \nopus circumire coeperunt, missilibus quoque eos, qui\npro opere stabant, incessere.\n \n ",
                "21":"\n Multis ergo inpune\nvulneratis, cum et removere et adpellere scaphas in\nexpedito esset, ad curam semet ipsos tuendi ab opere\n converterant. Et, quo longius moles agebatur a litore,\nhoc magis, quidquid ingerebatur, praealtum absorbebat\nmare.\n \n ",
                "22":"\n Igitur rex munientibus coria velaque iussit\nobtendi, ut extra teli iactum essent, duasque turres\nex capite molis erexit, e quibus in subeuntes scaphas\n tela ingeri possent.\n \n ",
                "23":"\n Contra Tyrii navigia procul a\nconspectu hostium litori adpellunt expositisque\nmilitibus eos, qui saxa gestabant, obtruncant. In Libano\nquoque Arabum agrestes inconpositos Macedonas adorti xxx fere interficiunt paucioribus captis. \n "
            },
            "2":{
                "0":"\n Ea res\n Alexandrum dividere copias coegit et, ne segniter\nadsidere uni urbi videretur, operi Perdiccan Crateronque\npraefecit, ipse cum expedita manu Arabiam petiit.\n\n \n ",
                "1":"\n \n Inter haec Tyrii navem magnitudine eximia saxis\nharenaque a puppi oneratam, ita ut multum prora\n emineret, bitumine ac sulphure inlitam remis\nconcitaverunt, et, cum magnam vim venti vela quoque\nconcepissent, celeriter ad molem successit.\n \n ",
                "2":"\n Tum prora\neius accensa remiges desiluere in scaphas, quae ad\nhoc ipsum praeparatae sequebantur, navis autem igne\n concepto latius fundere incendium coepit, quod,\npriusquam posset occurri, turres et cetera opera in capite\nmolis posita conprehendit.\n \n ",
                "3":"\n At qui desiluerant in parva\nnavigia, faces et, quidquid alendo igni aptum erat, in\neadem opera ingerunt. Iamque non imae modo\n Macedonum turres, sed etiam summa tabulata conceperant\n \nignem, cum ii, qui in turribus erant, partim\nhaurirentur incendio, partim armis omissis in mare semet ipsi\ninmitterent. \n ",
                "4":"\n At Tyrii, qui capere eos quam interficere\nmallent, natantium manus stipitibus saxisque\nlacerabant,\n \n ",
                "5":"\n donec debilitati inpune navigiis excipi possent. Nec incendio solum opera consumpta, sed forte eodeni\ndie vehementior ventus motum ex profundo mare\ninlisit in molem, crebrisque fluctibus conpages operis\nverberatae laxavere se, saxaque interfluens unda medium\nopus rupit. \n ",
                "6":"\n Prorutis igitur lapidum cumulis, quibus iniecta terra sustinebatur, praeceps in profundum ruit,\ntantaeque molis vix ulla vestigia invenit Arabia rediens\nAlexander.\n Hic, quod in adversis rebus solet fieri,\nalius in alium culpam referebant, cum omnes verius\nde saevitia maris queri possent. \n ",
                "7":"\n Rex novi operis molem orsus in adversum ventum non latere, sed recta\nfronte direxit: ea cetera opera velut sub ipsa latentia\ntuebatur: latitudinem quoque aggeri adiecit, ut turres\nin medio excitatae procul teli iactu abessent. \n ",
                "8":"\n Totas\nautem arbores cum ingentibus ramis in altum iaciebant, deinde saxis onerabant rursusque cumulo eorum\nalias arbores iniciebant, tum humus aggerebatur:\nsuperque alia strue saxorum arborumque cumulate\nvelut quodam nexu continens opus iunxerant. Nee\nTyrii,\n \n ",
                "9":"\n quidquid ad inpediendam molem excogitari poterat, segniter exequebantur. Praecipuum auxilium\nerat, qui procul hostium conspectu subibant aquam\noccultoque lapsu ad molem usque penetrabant, falcibus\npalmites arborum eminentium ad se trahentes. Quae\nubi secutae erant, pleraque secum in profundum\n \ndabant: tum levatos onere stipites truncosque arborum\nhaud aegre moliebantur, deinde totum opus, quod\nstipitibus fuerat innixum, fundamento lapso\nsequebatur.\n\n \n ",
                "10":"\n Aegro animi Alexandro nec, perseveraret an abiret,\nsatis certo classis Cypro advenit eodemque tempore\nCleander cum Graecis militibus in Asiam nuper\nadvectis. e et XC navigia in duo dividit cornua: laevum\nPnytagoras, rex Cypriorum, cum Cratero tuebatur,\n Alexandrum in dextro quinqueremis regia vehebat.\n\n \n ",
                "11":"\n Nee Tyrii, quamquam classem habebant, ausi navale\ninire certamen: tris omnino ante ipsa moenia\nopposuerunt, quibus rex invectus ipse eas demersit.\n\n \n ",
                "12":"\n \n Postera die classe ad moenia admota undique tormentis\n et maxime arietum pulsu muros quatit: quos\nTyrii raptim obstructis saxis refecerunt, interiorem\nquoque murum, ut, si prior fefellisset, illo se\ntuerentur, munire orsi.\n \n ",
                "13":"\n Sed undique vis mali urguebat:\nmole intra teli iactum erant, classis moenia circumibat,\n terrestri simul navalique clade obruebantur. Quippe\nbinas quadriremes Macedones inter se ita iunxerant,\nut prorae cohaererent, puppes intervallo, quantum\ncapere poterant, distarent:\n \n ",
                "14":"\n hoc puppium intervallum\nantemnis asseribusque validis deligatis superque eos\n pontibus stratis, qui militem sustinerent, inpleverant.\nSic instructas quadriremes ad urbem agebant: inde\nmissilia in propugnantes ingerebantur tuto, quia proris\nmiles tegebatur.\n \n ",
                "15":"\n Media nox erat, cum classem sic, uti\n \ndictum est, paratam circumire muros iubet. Iamque\nnaves urbi undique admovebantur, et Tyrii desperatione\ntorpebant, cum subito spissae nubes intendere se caelo\net, quidquid lucis internitebat, offusa caligine extinctum\nest. \n ",
                "16":"\n Tum inhorrescens mare paulatim levari, deinde acriore vento concitatum fluctus ciere et inter\nse navigia conlidere. Iamque scindi coeperunt vincula,\nquibus conexae quadriremes erant, ruere tabulata et\ncum ingenti fragore in profundum secum milites trahere.\n \n ",
                "17":"\n Neque enim conserta navigia ulla ope in turbido regi poterant: miles ministeria nautarum, remex\nmilitis officia turbabat, et, quod in eiusmodi casu\naccidit, periti ignaris parebant. Quippe gubernatores\nalias imperare soliti tum metu mortis iussa\nexequebantur. Tandem remis pertinacius everberatum mare veluti eripientibus navigia classicis cessit, adpulsaque\nsunt litori lacerata pleraque.\n \n ",
                "18":"\n Isdem forte diebus Carthaginiensium legati XXX superveniunt, magis obsessis solacium quam auxilium.\n\n \n ",
                "19":"\n Quippe domestico bello Poenos inpediri nec de imperio, sed pro salute dimicare nuntiabant. Syracusani\ntum Africam urebant et haud procul Carthaginis muris\nlocaverant castra. Non tamen defecere animis Tyrii,\nquamquam ab ingenti spe destituti erant, sed coniuges\nliberosque devehendos Carthaginem tradiderunt, fortius, quidquid accideret, laturi, si carissimam sui partem\nextra sortem communis periculi habuissent. \n ",
                "20":"\n Cumque\nunus e civibus in contione indicasset, oblatam esse\nper somnum sibi speciem Apollinis, quem eximia\nreligione colerent, urbem deserentis molemque a Mace- \ndonibus in salo iactam in silvestrem saltum esse\nmutatam,\n \n ",
                "21":"\n quamquam auctor levis erat, tamen ad deteriora\ncredenda proni metu aurea catena devinxere simulacrum\naraeque Herculis, cuius numini urbem dicaverant, inseruere\n vinculum quasi illo deo Apollinem retenturo.\nSyracusis id simulacrum devexerant Poeni et in maiore\nlocaverant patria multisque aliis spoliis urbium a semet\ncaptarum non Carthaginem magis quam Tyrum\nornaverant.\n \n ",
                "22":"\n Sacrum quoque, quod equidem dis minime\n cordi esse crediderim, multis saeculis intermissum\nrepetendi auctores quidam erant, ut ingenuus puer\nSaturno immolaretur — quod sacrilegium verius quam\nsacrum Carthaginienses a conditoribus traditum usque\nad excidium urbis suae fecisse dicuntur —, ac nisi seniores\n obstitissent, quorum consilio cuncta agebantur, humanitatem\ndira superstitio vicisset.\n \n \n ",
                "23":"\n Ceterum efficacior\nomni arte necessitas non usitata modo praesidia, sed\nquaedam etiam nova admovit. Namque ad inplicanda\nnavigia, quae muros subibant, validos asseres funibus\n inligaverant, ut, cum tormento asseres promovissent,\nsubito laxatis funibus inicerent.\n \n ",
                "24":"\n Unci quoque et falces\nex isdem asseribus dependentes aut propugnatores aut\nipsa navigia lacerabant. Clipeos vero aereos multo\nigne torrebant, quos repletos fervida harena caenoque\n decocto e muris subito devolvebant.\n \n ",
                "25":"\n Nec ulla pestis\nmagis timebatur: quippe ubi inter loricam corpusque\nfervens harena penetraverat, nec ulla vi excuti poterat\n \net, quidquid attigerat, perurebat, iacientesque arma\nlaceratis omnibus, quis protegi poterant, vulneribus\ninulti patebant. Corvi vero et ferreae manus tormento\nremissae plerosque rapiebant.\n \n "
            },
            "3":{
                "0":"\n Hic rex fatigatus statuerat soluta obsidione Aegyptum \npetere.\n \n \n ",
                "1":"\n Quippe cum Asiam ingenti velocitate\npercucurrisset, circa muros unius urbis haerebat tot\nmaximarum rerum opportunitate dimissa. Ceterum tam\ndiscedere inritum quam morari pudebat, famam\nquoque, qua plura quam armis everterat, ratus leviorem fore, si Tyrum quasi testem, se posse vinci, reliquisset.\nIgitur ne quid inexpertum omitteret, plures naves ad\nmoveri iubet delectosque militum inponi. \n ",
                "2":"\n Et forte\nbelua invisitatae magnitudinis super ipsos fluctus dorso\neminens ad molem, quam Macedones iecerant, ingens corpus adplicuit diverberatisque fructibus adlevans\nsemet utrimque conspecta est: \n ",
                "3":"\n deinde a capite molis\nrursus alto se inmersit ac modo super undas eminens\nmagna sui parte, modo superfusis fluctibus condita\nhaud procul munimentis urbis se mersit.\n \n ",
                "4":"\n Utrisque laetus fuit beluae aspectus: Macedones iter iaciendo\noperi monstrasse eam augurabantur, Tyrii Neptunum,\noccupati maris vindicem, abripuisse beluam ac molem\nbrevi profecto ruituram. Laetique omine eo ad epulas\ndilapsi oneravere se vino, quo graves orto sole navigia conscendunt redimita floribus coronisque: adeo\nvictoriae non omen modo, sed etiam gratulationem praeceperant.\n\n \n \n ",
                "5":"\n Forte rex classem in diversam partem agi\niusserat xxx minoribus navigiis relictis in litore: (??)\nquibus Tyrii duobus captis cetera ingenti terruerunt \nmetu, donec suorum clamore audito Alexander classem\nlitori, a quo fremitus acciderant, admovit.\n \n ",
                "6":"\n Prima e\nMacedonum navibus quinqueremis velocitate inter\nceteras eminens occurrit: quam ut conspexere Tyriae,\n duae ex diverso in latera eius invectae sunt, in\nquarum alteram quinqueremis eadem concitata et ipsa\nrostro icta est et illam invicem tenuit.\n \n ",
                "7":"\n Iamque ea,\nquae non cohaerebat, libero impetu est vecta in aliud\nquinqueremis latus. Invehebatur tum opportunitate\n mira triremis e classe Alexandri in eam ipsam, quae\nquinqueremi inminebat, tanta vi, ut Tyrius gubernator\nin mare excuteretur e puppi.\n \n ",
                "8":"\n Plures deinde\nMacedonum naves superveniunt, et rex quoque aderat, cum .\nTyrii inhibentes remis aegre evellere navem, quae\n haerebat, portumque omnia simul navigia repetunt.\nConfestim rex insecutus portum quidem intrare non\npotuit, cum procul e muris missilibus summoveretur,\nnaves autem omnes fere aut demersit aut cepit.\n\n \n ",
                "9":"\n \n Biduo deinde ad quietem dato militibus iussisque\n et classem et machinas pariter admovere, ut undique\nterritis instaret, ipse in altissimam turrem ascendit\ningenti animo, periculo maiore: quippe regio insigni\net armis fulgentibus conspicuus unus praecipue telis\npetebatur. \n ",
                "10":"\n Et digna prorsus spectaculo edidit: multos\n e muris propugnantes hasta transfixit, quosdam etiam\ncomminus gladio clipeoque inpulsos praecipitavit.\nQuippe turris, ex qua dimicabat, muris hostium\npropemodum cohaerebat.\n \n ",
                "11":"\n Iamque crebris arietibus saxo-\n \nrum conpage laxata munimenta defecerant et classis\nintraverat portum et quidam Macedonum in turres\nhostium desertas evaserant, cum Tyrii tot simul malis\nvicti alii supplices in templa confugiunt, alii foribus\naedium obseratis occupant liberum mortis arbitrium, nonnulli ruunt in hostem haud inulti tamen perituri,\n \n ",
                "12":"\n magna pars summa tectorum obtinebat saxa et,\nquidquid fors in manus dederat, ingerentes subeuntibus.\nAlexander exceptis, qui in templa confugerant, omnes\ninterfici ignemque tectis inici iubet. \n ",
                "13":"\n His per praecones pronuntiatis nemo tamen armatus opem a dis\npetere sustinuit: pueri virginesque templa conpleverant,\nviri in vestibulo suarum quisque aedium stabant,\n \n ",
                "14":"\n parata saevientibus turba. Multis tamen saluti fuere\nSidonii, qui intra Macedonum praesidia erant. Hi urbem quidem inter victores intraverant, sed cognationis\ncum Tyriis memores — quippe utramque urbem\nAgenorem condidisse credebant — multos Tyriorum clam\nprotegentes ad sua perduxere navigia: quibus occultatis\nSidona devecti sunt. \n ",
                "15":"\n XV milia hoc furto subducta saevitiae sunt. Quantumque sanguinis fusum sit,\nvel ex hoc aestimari potest, quod intra munimenta\nurbis vi milia armatorum trucidata sunt. \n ",
                "16":"\n Triste deinde\nspectaculum victoribus ira praebuit regis: II milia,\n\n \n ",
                "17":"\n in quibus occidendis defecerat rabies, crucibus adfixi per ingens litoris spatium pependerunt.\nCarthaginiensium legatis pepercit addita denuntiatione belli, quod\npraesentium rerum necessitas moraretur.\n \n ",
                "18":"\n Tyros septimo mense, quam oppugnari coepta erat, capta est, urbs et vetustate originis et crebra fortunae varietate ad memoriam posteritatis insignis. Condita\n \nab Agenore diu mаrе non vicinum modo, sed,\nquodcumque classes eius adierunt, dicionis suae fecit. Et,\nsi famae libet credere, haec gens litteras prima aut\ndocuit aut didicit. Coloniae certe eius paene orbe\n toto diffusae sunt: Carthago in Africa, in Boeotia\nThebae, Gades ad Oceanum.\n \n ",
                "19":"\n Credo libero conmeantes\nmari saepiusque adeundo ceteris incognitas terras\nelegisse sedes iuventuti, qua tunc abundabant, sive\nquia crebris motibus terrae — nam\n hoc quoque traditur\n — cultores eius fatigati nova et externa\ndomicilia armis sibimet quaerere cogebantur.\n \n ",
                "20":"\n Multis ergo\ncasibus defuncta et post excidium renata nunc tandem\nlonga pace cuncta refovente sub tutela Romanae\nmansuetudinis adquiescit.\n \n "
            },
            "4":{
                "0":"\n \n Isdem ferme diebus Darei litterae adlatae sunt\ntandem ut regi scriptae. Petebat, uti filiam suam —\nStatirae erat nomen — nuptiis Alexander sibi\nadiungeret: dotem fore omnem regionem inter Hellespontum\net Halyn amnem sitam, inde orientem spectantibus terris\n contentum se fore.\n \n ",
                "1":"\n Ne dubitaret, quod offerretur,\naccipere: numquam diu eodem vestigio stare fortunam,\nsemperque homines, quantamcumque felicitatem habeant,\ninvidiam tamen sentire maiorem.\n \n ",
                "2":"\n Vereri se, ne avium\nmodo, quas naturalis levitas ageret ad sidera, inani\n аc puerili mente se efferret: nihil difficilius esse quam\nin illa aetate tantam capere fortunam.\n \n ",
                "3":"\n Multas se\nadhuc reliquias habere nee semper inter angustias posse\ndeprehendi: transeundum esse Alexandro Euphraten\nTigrimque et Araxen et Choaspen, magna munimenta\n \nregni sui, veniendum in campos, ubi paucitate suorum\nerubescendum sit, in Mediam, Hyrcaniam, Bactra: \n ",
                "4":"\n et\nIndos, Oceani accolas, quando aditurum, ne Sogdianos\net Arachosios nominem ceterasque gentes ad\nCaucasum et Tanain pertinentes? \n ",
                "5":"\n Senescendum fore tantum terrarum vel sine proelio obeunti. Se vero ad ipsum\nvocare desineret: \n ",
                "6":"\n namque illius exitio se esse venturum.\nAlexander iis, qui litteras attulerant, respondit, Dareum\nsibi aliena promittere et, quod totum amiserit, velle\npartiri. Doti sibi dari Lydiam, Ionas, Aeolidem, Hellesponti oram, victoriae suae praemia. Leges autem a\nvictoribus dici, accipi a victis: in utro statu ambo\nessent, si solus ignoraret, quam primum Marte decerneret.\n \n ",
                "7":"\n Seque, cum transiret mare, non Ciliciam aut\nLydiam — quippe tanti belli exiguam hanc esse mercedem —, sed Persepolim, caput regni eius, Bactra\ndeinde et Ecbatana ultimique Orientis oram imperio\ndestinasse. Quocumque ille fugere potuisset, ipsum\nsequi posse: desineret terrere fluminibus, quem sciret\nmaria transisse.\n \n \n ",
                "8":"\n Reges quidem haec invicem scripserant. Sed\nRhodii urbem suam portusque dedebant Alexandro.\nIlle Ciliciam Socrati tradiderat Philota regioni circa\nTyrum iusso praesidere. Syriam, quae Coele\nappellatur,\n \n ",
                "9":"\n Andromacho Parmenio tradiderat bello, quod supererat, interfuturus. Rex Hephaestione Phoenices\n \noram classe praetervehi iusso ad urbem Gazam cum\nomnibus copiis venit.\n\n \n ",
                "10":"\n Isdem fere diebus sollemne erat ludicrum\nIsthmiorum, quod conventu totius Graeciae celebratur: in eo\n concilio Graeci, ut sunt temporaria ingenia, decernunt,\nut xv legarentur ad regem, qui ob res pro salute ac\nlibertate Graeciae gestas coronam auream donum\nvictoriae ferrent.\n \n ",
                "11":"\n Idem paulo ante incertae famae\ncaptaverant auram, ut, quocumque pendentes animos tulisset\n fortuna, sequerentur.\n\n \n ",
                "12":"\n \n Ceterum non ipse modo rex obibat urbes adhuc\niugum imperii recusantes, sed praetores quoque ipsius,\negregii duces, pleraque invaserant, Calas Paphlagoniam,\nAntigonus Lycaoniam: Balacrus Hydarne, Darei praetore,\n\n \n ",
                "13":"\n superato denuo Miletum cepit, Amphoterus et\nHegelochus clx navium classe insulas inter Achaiam\natque Asiam in dicionem Alexandri redegerunt. Tenedo\nquoque recepta Chium incolis ultro vocantibus\nstatuerant occupare,\n \n ",
                "14":"\n sed Pharnabazus, Darei praetor, conprehensis,\n qui res ad Macedones trahebant, rursus\nApollonidi et Athenagorae, suarum partium viris,\nurbem cum modico praesidio militum tradit.\n \n ",
                "15":"\n Praefecti\nAlexandri in obsidione urbis perseverabant non tam\nsuis fisi viribus quam ipsorum, qui obsidebantur, voluntаte.\n Nec fefellit opinio: namque inter\net duces militum orta seditio inrumpendi in urbem\n \noccasionem dedit, \n ",
                "16":"\n cumque porta effracta cohors\nMacedonum intrasset, oppidani olim consilio proditionis\nagitato adgregant se Amphotero et Hegelocho,\nPersarumque praesidio caeso Pharnabazus cum Apollonide\net Athenagora vincti traduntur, \n ",
                "17":"\n XII triremes cum suo milite аc remige, praeter eas XXX inanes et piratici\nlembi Graecorumque i n milia a Persis mercede\nconducta. His in supplementum copiarum suarum\ndistributis piratisque supplicio adfectis captivos remiges\nadiecere classi suae.\n \n \n ",
                "18":"\n Forte Aristonicus, Methymnaeorum tyrannus, cum\npiraticis navibus ignarus omnium, quae apud Chium\nacta erant, prima vigilia ad portus claustra successit\ninterrogatusque a custodibus, quis esset, Aristonicum\nad Pharnabazum venire respondit. \n ",
                "19":"\n Illi Pharnabazum quidem iam quiescere et non posse tum adiri,\nceterum patere socio atque hospiti portum et postero die\nPharnabazi copiam fore adfirmant. \n ",
                "20":"\n Nec dubitavit\nAristonicus primus intrare, secuti sunt ducem piratici\nlembi, ac, dum adplicant navigia crepidini portus, obicitur a vigilibus claustrum, et, qui proximi\nexcubabant, ab isdem excitantur. Nullo ex iis auso\nrepugnare omnibus catenae iniectae sunt, Amphotero deinde\nHegelochoque traduntur. \n ",
                "21":"\n Hinc Macedones transiere\nMytilenen. Quam Chares Atheniensis nuper occupatam II milium Persarum praesidio tenebat, sed, cum\nobsidionem tolerare non posset, urbe tradita pactus,\nut incolumi abire liceret, Imbrum petit. Deditis\nMacedones pepercerunt.\n \n \n "
            },
            "5":{
                "0":"\n \n Dareus desperata pace, quam per litteras legatosque\ninpetrari posse crediderat, ad reparandas vires\nbellumque inpigre renovandum intendit animum. \n ",
                "1":"\n \nDuces ergo copiarum Babylon iam convenire, Bessum\n quoque, Bactrianorum praetorem, quam maximo posset\nexercitu coacto, descendere ad se iubet.\n \n ",
                "2":"\n Sunt autem\nBactriani inter illas gentes promptissimi horridis\ningeniis multumque a Persarum luxu abhorrentibus : siti\nhaud procul Scytharum bellicosissima gente et rapto\nvivere adsueta semper in armis erant.\n \n ",
                "3":"\n Sed Bessus\nsuspecta perfidia haud sane aequo animo in secundo\nse continens gradu regem terrebat: nam cum regnum\nadfectaret, proditio, quo sola id adsequi poterat,\ntimebatur.\n\n \n ",
                "4":"\n Ceterum Alexander, quam regionem Dareus\npetisset, omni cura vestigans tamen explorare non poterat\nmore quodam Persarum arcana regum mira celantium\nfide:\n \n ",
                "5":"\n non metus, non spes elicit vocem, qua prodantur\nocculta. Vetus disciplina regum silentium vitae periculo\n sanxerat : lingua gravius castigatur quam ullum\nprobrum, nec magnam rem Magi sustineri posse\ncredunt ab eo, cui tacere grave sit, quod homini facillimum\nvoluerit esse natura.\n \n \n ",
                "6":"\n Ob hanc causam Alexander\nomnium, quae apud hostem gererentur, ignarus urbem\n Gazam obsidebat. Praeerat urbi Betis eximiae in\nregem suum fidei modicoque praesidio muros ingentis\noperis tuebatur.\n \n ",
                "7":"\n Alexander aestimato locorum situ agi\ncuniculos iussit facili ac levi humo acceptante\noccultum opus: quippe multam harenam vicinum mare\n \nevomit, nec saxa cotesque, quae interpellent specus,\n \n ",
                "8":"\n obstant. Igitur ab ea parte, quam oppidani conspicere\nnon possent, opus orsus, ut a sensu eius averteret,\nturres muris admoveri iubet. Sed eadem humus\nmovendis inutilis turribus desidente sabulo agilitatem rotarum morata etiam tabulata turrium perfringebat,\nmultique vulnerabantur inpune, cum idem recipiendis\nqui admovendis turribus labor eos fatigaret. \n ",
                "9":"\n Ergo\nreceptui signo dato postero die muros corona\ncircumdari iussit. Ortoque sole, priusquam admoveret exercitum, opem deum exposcens sacrum patrio more\nfaciebat. \n ",
                "10":"\n Forte praetervolans corvus glebam, quam\nunguibus ferebat, subito amisit: quae cum regis capiti\nincidisset, resoluta defluxit, ipsa autem avis in proxima\nturre consedit. Inlita erat turris bitumine ac sulphure, in qua alis haerentibus frustra se adlevare conatus a\ncircumstantibus capitur. \n ",
                "11":"\n Digna res visa, de qua vates\nconsuleret: et erat non intactae a superstitione mentis.\nErgo Aristander, cui maxima fides habebatur, urbis\nquidem excidium ait augurio illo portendi: \n ",
                "12":"\n ceterum periculum esse, ne rex vulnus acciperet. Itaque monuit,\nne quid eo die inciperet. Ille quamquam unam\nurbem sibi, quo minus securus Aegyptum intraret,\nobstare aegre ferebat, tamen paruit vati signumque\nreceptui dedit.\n Hinc animus crevit obsessis, egressique\nporta recedentibus inferant signa cunctationem hostium \n \n ",
                "13":"\n suam fore occasionem rati. Sed acrius quam\nconstantius proelium inierunt: quippe ut Macedonum signa\ncircumagi videre, repente sistunt gradum. Iamque ad\nregem proeliantium clamor pervenerat, cum denuntiati periculi haud sane memor loricam tamen, quam raro\ninduebat, amicis orantibus sumpsit et ad prima signa\n \npervenit.\n \n ",
                "14":"\n Quo conspecto Arabs quidam, Daiei miles,\nmaius fortuna sua facinus ausus, gladium clipeo tegens\nquasi transfuga genibus regis advolvitur. Ille adsurgere\nsupplicem recipique inter suos iussit.\n \n ",
                "15":"\n At barbarus\n gladio strenue i(??) dextram translato cervicem adpetiit\nregis. Qui exigua corporis declinatione evitato ictu\nin vanum manum barbari lapsam amputat gladio,\ndenuntiato in illum diem periculo, ut arbitrabatur ipse,\ndefunctus.\n \n ",
                "16":"\n Sed, ut opinor, inevitabile est fatum: quippe\n dum inter primores promptius dimicat, sagitta ictus\nest, quam per loricam adactam, stantem in humero\nmedicus eius Philippus evellit.\n \n ",
                "17":"\n Plurimus deinde sanguis\nmanare coepit omnibus territis, quia non, quam\nalte penetrasset telum, lorica obstante cognoverant.\n Ipse ne oris quidem colore mutato supprimi sanguinem\net vulnus obligari iussit.\n \n ",
                "18":"\n Diu ante ipsa signa vel\ndissimulato vel victo dolore perstiterat, cum suppressus\npaulo ante sanguis labente ligamento, quo retentus\nerat, manare largius coepit, et vulnus, quod tepens\n adhuc dolorem non moverat, frigente sanguine intumuit.\n\n \n ",
                "19":"\n Linqui deinde animo et submitti genu coepit, quem\nproximi exceptum in castra receperunt. Et Betis\ninterfectum ratus urbem ovans victoria repetit.\n \n \n ",
                "20":"\n At\nAlexander nondum percurato vulnere aggerem, quo\n moenium altitudinem aequaret, extruxit pluribusque\ncuniculis muros subrui iussit.\n \n ",
                "21":"\n Oppidani ad pristinum\nfastigium moenium novum extruxere munimentum, sed\nne id quidem turres aggeri inpositas poterat aequare.\n\n \n ",
                "22":"\n Itaque interiora quoque urbis infesta telis erant. Ultima\n pestis urbis fuit cuniculo subrutus munis, per cuius\n \nruinas hostis intravit. \n ",
                "23":"\n Ducebat ipse rex antesignanos,\net, dum incautius subit, saxo crus eius adfligitur.\nInnixus tamen telo nondum prioris vulneris obducta\ncicatrice inter primores dimicat, ira quoque accensus,\n\n \n ",
                "24":"\n quod duo in obsidione urbis eius vulnera acceperat. Betim egregia edita pugna multisque vulneribus\nconfectum deseruerunt sui, nec tamen segnius proelium\ncapessebat lubricis armis suo pariter atque hostium\nsanguine. \n ",
                "25":"\n Sed cum undique telis peteretur, ad\npostremum exhaust is viribus vivus in potestatem hostium pervertit. Quo adducto insolenti gaudio iuvenis elatus,\nalias virtutis etiam in hoste mirator: “Non, ut voluisti,”\ninquit, “morieris, sed, quidquid in captivum inveniri\npotest, passurum esse te cogita.” \n ",
                "26":"\n Ille non interrito\nmodo,\n \n ",
                "27":"\n sed contumaci quoque vultu intuens regem nullam ad minas eius reddidit vocem. Tum Alexander:\n“Videtisne obstinatum ad tacendum?” inquit, “num genu\nposuit? num vocem supplicem misit? Vincam tamen\nsilentium et, si nihil aliud, certe gemitu interpellabo.”\n \n ",
                "28":"\n Ira deinde vertit in rabiem iam tum peregrinos ritus nova subiciente fortuna. Per talos enim spirantis lora\ntraiecta sunt, religatumque ad currum traxere circa\nurbem equi gloriante rege, Achullen, a quo genus\nipse deduceret, imitatum se esse poena in hostem\ncapienda. \n ",
                "29":"\n Cecidere Persarum Arabumque circa X milia, nec Macedonibus incruenta victoria fuit.\nObsidio certe non tam claritate urbis nobilitata est\nquam geminato periculo regis. Qui Aegyptum adire\nfestinans Amyntan cum X triremibus in Macedoniam\nad conquisitionem novorum militum misit. \n ",
                "30":"\n Nam que etiam secundis atterebantur tamen copiae,\n \ndevictarumque gentium militi minor quam domestico fides\nhabebatur.\n \n "
            },
            "6":{
                "0":"\n \n Aegyptii olim Persarum opibus infensi — quippe\navare et superbe imperitatum sibi esse credebant —\n ad spem adventus eius erexerant animos, utpote qui\nAmyntam quoque transfugam et cum precario imperio\nvenientem laeti recepissent.\n \n ",
                "1":"\n Igitur ingens multitudo\nPelusium, qua intraturus videbatur, convenerat. Atque\nille septimo die, postquam a Gaza copias moverat, in\n regionem Aegypti, quam nunc Castra Alexandri\nvocant, pervenit.\n \n ",
                "2":"\n Deinde pedestribus copiis Pelusium\npetere iussis ipse cum expedita delectorum manu Nilo\namne vectus est. Nec sustinuere adventum eius Persae\ndefectione quoque perterriti.\n \n ",
                "3":"\n Iamque haud procul\n Memphi erat: in cuius praesidium Mazaces, praetor\nDarei, relictus sponte amne superato octingenta talenta\nAlexandro omnemque regiam supellectilem tradidit.\n\n \n ",
                "4":"\n A Memphi eodem flumine vectus ad interiora Aegypti\npenetrat conpositisque rebus ita, ut nihil ex patrio\n Aegyptiorum more mutaret, adire Iovis Hammonis\noraculum statuit.\n \n ",
                "5":"\n Iter expeditis quoque et paucis vix\ntolerabile ingrediendum erat: terra caeloque aquarum\npenuria est, steriles harenae iacent. Quas ubi vapor\nsolis accendit, fervido solo exurente vestigia\n intolerabilis aestus existit,\n \n ",
                "6":"\n luctandumque est non solum cum\nardore et siccitate regionis, sed etiam cum tenacissimo\nsabulo, quod praealtum et vestigio cedens aegre\nmoliuntur pedes.\n \n ",
                "7":"\n Haec Aegyptii vero maiora iactabant:\nsed ingens cupido animum stimulabat adeundi Iovem,\n quem generis sui auctorem haud contentus mortali\n \nfastigio aut credebat esse aut credi volebat. \n ",
                "8":"\n Ergo cum iis, quos ducere secum statuerat, secundo amne\ndescendit ad Mareotin paludem. Eo legati Cyrenensium\ndona attulere pacem et, ut adiret urbes suas, petentes.\n\n \n ",
                "9":"\n Ille donis acceptis amicitiaque coniuncta destinata exequi pergit. Ac primo quidem et sequente die\ntolerabilis labor visus nondum tam vastis nudisque\nsolitudinibus aditis, iam tamen sterili et emoriente terra.\n \n ",
                "10":"\n Sed ut aperuere se campi alto obruti sabulo, haud\nsecus quam profundum aequor ingressi terram oculis requirebant: \n ",
                "11":"\n nulla arbor, nullum culti soli occurrebat\nvestigium. Aqua etiam defecerat, quam utribus cameli\nvexerant, et in arido solo ac fervido sabulo nulla\nerat. \n ",
                "12":"\n Ad hoc sol omnia incenderat, siccaque et adusta\nerant ora, cum repente — sive illud deorum munus sive casus fuit — obductae caelo nubes condidere\nsolem, ingens aestu fatigatis, etiam si aqua deficeret,\n \n ",
                "13":"\n auxilium. Idem vero, ut largum quoque imbrem\nexcusserunt procellae, pro se quisque excipere eum,\n\n \n ",
                "14":"\n quidam ob sitim inpotentes sui ore quoque hianti captare coeperunt. Quadriduum per vastas solitudines\nabsumptum est. Iamque haud procul oraculi sede\naberant, cum conplures corvi agmini occurrunt: modico\nvolatu prima signa antecedentes et modo humi\nresidebant,\n \n ",
                "15":"\n cum lentius agmen incederet, modo se pennis levabant ducentium iterque monstrantium ritu.\n Tandem\nad sedem consecratam deo ventum est. Incredibile\ndictu, inter vastas solitudines sita undique ambientibus\nramis vix in densam umbram cadente sole contecta\nest,\n \n ",
                "16":"\n multique fontes dulcibus aquis passim manantibus alunt silvas. Caeli quoque mira temperies, verno\n \ntepori maxime similis, omnes anni partes pari\nsalubritate percurrit.\n \n ",
                "17":"\n Accolae sedis sunt ab oriente proximi\nAethiopum. In meridiem versam Arabes spectant —\nTrogodytis cognomen est —: horum regio usque ad\n Rubrum mare excurrit.\n \n ",
                "18":"\n At qua vergit ad occidentem,\nalii Aethiopes colunt, quos Simos vocant. A\nseptentrione Nasamones sunt, gens Syrtica, navigiorum\nspoliis quaestuosa: quippe obsident litora et aestu\ndestituta navigia notis sibi vadis occupant.\n \n ",
                "19":"\n Incolae\n nemoris, quos Hammonios vocant, dispersis tuguriis\nhabitant: medium nemus pro arce habent, triplici muro\ncircumdatum.\n \n ",
                "20":"\n Prima munitio tyrannorum veterem\nregiam clausit, in proxima coniuges eorum cum liberis\net pelicibus habitabant — hic quoque dei oraculum\n est —, ultima munimenta satellitum armigerorumque\nsedes erant.\n \n ",
                "21":"\n Est et aliud Hammonis nemus: in medio\nhabet fontem — Solis aquam vocant —: sub lucis\nortum tepida manat, medio die, cuius vehementissimus\nest calor, frigida eadem fluit, inclinato in vesperam\n calescit, media nocte fervida exaestuat, quoque nox\npropius vergit ad lucem, multum ex nocturno calore\ndecrescit, donec sub ipsum diei ortum adsueto tepore\nlanguescat.\n \n ",
                "22":"\n Quod pro deo colitur, non eandem effigiem\nhabet, quam vulgo diis artifices accommodaverunt:\n umbilico maxime similis est habitus zmaragdo et\ngemmis coagmentatus.\n \n ",
                "23":"\n Hunc, cum responsum petitur,\nnavigio aurato gestant sacerdotes multis argenteis\npateris ab utroque navigii latere pendentibus:\n \nsequuntur matronae virginesque patrio more inconditum\nquoddam carmen canentes, quo propitiari Iovem\ncredunt, ut certum edat oraculum.\n \n ",
                "24":"\n \n Ac tum quidem regem\npropius adeuntem maximus natu e sacerdotibus filium\nappellat, hoc nomen illi parentem Iovem reddere adfirmans. Ille se vero et accipere ait et adgnoscere humanae\nsortis oblitus. \n ",
                "25":"\n Consuluit deinde, an totius\norbis imperium fatis sibi destinaretur. Pater aeque in\nadulationem conpositus terrarum omnium rectorem fore\nostendit. \n ",
                "26":"\n Post haec institit quaerere, an omnes parentis sui interfectores poenas dedissent. Sacerdos\nparentem eius negat ullius scelere posse violari, Philippi\nautem omnes luisse supplicia: \n ",
                "27":"\n adiecit, invictum fore,\ndonec excederet ad deos. Sacrificio deinde facto dona\net sacerdotibus et deo data sunt, permissumque amicis, ut ipsi quoque consulerent Iovem. Nihil amplius\nquaesierunt quam, an auctor esset sibi divinis\nhonoribus colendi suum regem. Hoc quoque acceptum fore\nIovi vates respondent. \n ",
                "28":"\n Vera et salubri aestimatione fidem\noraculi vana profecto responsa eludere potuissent, sed fortuna, quos uni sibi credere coegit, magna ex parte avidos\ngloriae magis quam capaces facit. \n ",
                "29":"\n Iovis igitur filiuni\nse non solum appellari passus est, sed etiam iussit\nrerumque gestarum famam, dum augere vult tali appellatione,\n \n ",
                "30":"\n corrupit. Et Macedones, adsueti quidem regio imperio, sed in maiore libertatis umbra quam\nceteri degentes, inmortalitatem adfectantem contumacius,\n \n ",
                "31":"\n quam aut ipsis expediebat aut regi, aversati sunt. Sed\nhaec suo quaeque tempori reserventur: nunc cetera\nexequi pergam.\n \n \n "
            },
            "7":{
                "0":"\n \n Alexander ab Hammone rediens ad Mareotin paludem\nhaud procul insula Pharo sitam venit.\nContemplatus loci naturam primum in ipsa insula statuerat\nurbem novam condere:\n \n ",
                "1":"\n inde ut adparuit magnae sedis\n insulam haud capacem esse, elegit urbi locum, ubi\nnunc est Alexandrea, appellationem trahens ex nomine\nauctoris. Conplexus, quidquid soli est inter paludem\nac mare, octoginta stadiorum muris ambitum destinat\net, qui exaedificandae urbi praeessent, relictis Memphin\n petit.\n \n ",
                "2":"\n Cupido haud iniusta quidem, ceterum\nintempestiva incesserat non interiora modo Aegypti, sed\netiam Aethiopiam invisere: Memnonis Tithonique\ncelebrata regia cognoscendae vetustatis avidum trahebat\npaene extra terminos solis.\n \n ",
                "3":"\n Sed imminens bellum,\n cuius multo maior supererat moles, otiosae\nperegrinationi tempora exemerat. Itaque Aegypto praefecit\nAeschylum Rhodium et Peucesten Macedonem\nquattuor milibus militum in praesidium regionis eius datis,\nclaustra Nili fluminis Polemonem tueri iubet: XXX ad\n hoc triremes datae.\n \n ",
                "4":"\n Africae deinde, quae Aegypto\niuncta est, praepositus Apollonius, vectigalibus eiusdem\nAfricae Aegyptique Cleomenes. Ex finitimis urbibus\ncommigrare Alexandream iussis novam urbem magna\nmultitudine inplevit.\n \n ",
                "5":"\n Fama est, cum rex orbem\n futuri muri polenta, ut Macedonum mos est,\ndestinasse!, avium greges advolasse et polenta esse pastas:\n \ncumque id omen pro tristi a plerisque esset acceptum,\nrespondisse vates, magnam illam urbem advenarum\nfrequentiam culturam, multisque eam terris alimenta\npraebituram.\n\n \n \n ",
                "6":"\n Regem, cum secundo amni deflueret, adsequi cupiens\nHector,\n Parmenionis filius, eximio aetatis flore, in paucis\nAlexandro carus, parvum navigium conscendit pluribus,\n \n ",
                "7":"\n quam capere posset, inpositis. Itaque mersa navis\nomnes destituit. Hector diu flumini obluctatus, cum\nmadens vestis et adstricti crepidis pedes natare prohiberent in ripam tamen semianimis evasit et, ut\nprimum fatigatus spiritum laxavit, quem metus et\npericulum intenderat, nullo adiuvante — quippe in diversum\nevaserant alii — \n ",
                "8":"\n exanimatus est. Amissi eius\ndesiderio vehementer adflictus est repertumque corpus magnifico extulit funere.\nOneravit hunc dolorem nuntius mortis Andromachi,\nquem praefecerat Syriae: \n ",
                "9":"\n vivum Samaritae cremaverant.\nAd cuius interitum vindicandum, quanta maxima\nceleritate potuit,\n \n ",
                "10":"\n contendit, advenientique sunt traditi tanti sceleris auctores. Andromacho deinde Menona\nsubstituit adfectisque supplicio, qui praetorem\ninteremerant, tyrannos, inter quos Methymnaeorum\nAristonicum et Stesilaum, popularibus suis tradidit: quos illi\nob iniurias tortos necaverunt. \n ",
                "11":"\n Atheniensium deinde, Rhodiorum et Chiorum\nlegatos audit: Athenienses victoriam gratulabantur et, ut\ncaptivi Graecorum suis restituerentur, orabant, Rhodii\net Chii de praesidio querebantur. \n ",
                "12":"\n Omnes aequa\n \ndesiderare visi inpetraverunt. Mytilenaeis quoque ob\negregiam in partes fidem et pecuniam, quam in bellum\ninpenderant, reddidit et magnam regionem finitimam\nadiecit.\n \n ",
                "13":"\n Cypriorum quoque regibus, qui et a Dareo\n defecerant ad ipsum et oppugnanti Tyrum miserant\nclassem, pro merito honos habitus est.\n\n \n ",
                "14":"\n Amphoterus deinde, classis praefectus, ad\nliberandam Cretam missus — namque et Persarum et\nSpartanorum armis pleraque eius insulae obsidebantur —\n ante omnia mare a piraticis classibus vindicare iussus:\nquippe obnoxium praedonibus erat bello utrumque in\nregem converse. \n ",
                "15":"\n His conpositis Herculi Tyrio ex\nauro crateram cum XXX pateris dicavit inminensque\nDareo ad Euphraten iter pronuntiari iussit.\n\n \n "
            },
            "8":{
                "0":"\n At Dareus, cum Aegypto devertisse in Africam hostem conperisset, dubitaverat, utrumme circa Mesopotamiam\nsubsisteret an interiora regni sui peteret,\nhaud dubie potentior auctor praesens futurus ultimis\ngentibus inpigre bellum capessendi, quas aegre per\n praefectos suos moliebatur.\n \n ",
                "1":"\n Sed ut idoneis auctoribus\nfama vulgavit Alexandrum cum omnibus copiis,\nquamcumque ipse adisset regionem, petiturum, haud ignarus,\nquam cum strenuo res esset, omnia longinquarum\ngentium auxilia Babyloniam contrahi iussit. Bactriani\n Scythaeque et Indi convenerant iam, et ceterarum\ngentium copiae partibus simul adfuerunt.\n \n ",
                "2":"\n Ceterum\ncum dimidio ferme maior esset exercitus, quam in\nCilicia fuerat, multis arma deerant. Quae summa cura\n \nconparabantur: equitibus equisque tegumenta erant ex\nferreis lamminis serie inter se conexis, quis antea\npraeter iacula nihil dederat, scuta gladiique adiciebantur,\n \n ",
                "3":"\n equorumque greges peditibus distributi\nsunt, ut maior pristino esset equitatus. \n ",
                "4":"\n Ingensque, ut credebat, hostium terror ducentae falcatae quadrigae,\nunicum illarum gentium auxilium, secutae sunt: ex\nsummo temone hastae praefixae ferro eminebant,\nutrimque a iugo ternos direxerat gladios, inter radios\nrotarum plura spicula eminebant in adversum, aliae deinde falces summissae e rotarum orbibus haerebant et\naliae in terram demissae, quidquid obvium concitatis\nequis fuisset, amputaturae.\n \n ",
                "5":"\n \n Hoc modo instructo\nexercitu ac perarmato Babylone copias movit. A parte\ndextra erat Tigris, nobilis fluvius, laevam tegebat Euphrates, agmen Mesopotamiae campos inpleverat.\n \n ",
                "6":"\n Tigri deinde superato cum audisset haud procul\nabesse hostem, Satropaten, equitum praefectum, cum mille\ndelectis praemisit. \n ",
                "7":"\n Mazaeo praetori sex milia data,\nquibus hostem transitu amnis arceret: eidem mandatum, ut regionem, quam Alexander esset aditurus,\npopularetur atque ureret. Quippe credebat inopia\ndebellari posse nihil habentem, nisi quod rapiendo\noccupasset: ipsi autem commeatus alii terra, alii Tigri\namne subvehebantur. \n ",
                "8":"\n Iam pervenerat Arbela, vicum ignobilem, nobilem sua clade facturus. Hic\n \ncommeatuum sarcinarumque maiore parte deposita Lycum\namnem ponte iunxit et per dies quinque sicut ante\nEuphraten traiecit exercitum.\n \n ",
                "9":"\n Inde octoginta fere\nstadia progressus ad alterum amnem — Boumelo\n nomen est — castra posuit. Opportuna explicandis\ncopiis regio erat, equitabilis et vasta planities: ne stirpes\nquidem et brevia virgulta operiunt solum, liberque\nprospectus oculorum etiam ad ea, quae procul recessere,\npennittitur: atque, si qua campi eminebant, iussit\n aequari totumque fastigium extendi.\n\n \n ",
                "10":"\n \n Alexandro, qui numerum copiarum eius, quantum\nprocul coniectari poterat, aestimabant, vix fecerunt\nfidem tot milibus caesis maiores copias esse reparatas.\n\n \n ",
                "11":"\n Ceterum omnis periculi et maxime multitudinis contemptor\n undecimis castris ad Euphraten pervenit.\nQuo pontibus iuncto equites primos ire, phalangem\nsequi iubet Mazaeo, qui ad inhibendum transitum eius\ncum sex milibus equitum occurrerat, non auso\nperieulum sui facere.\n \n ",
                "12":"\n Paucis deinde non ad quietem, sed\n ad praeparandos animos diebus datis militi strenue\nhostem insequi coepit metuens, ne interiora regni sui\npeteret sequendusque esset per loca omni solitudine\natque inopia vasta.\n \n ",
                "13":"\n Igitur quarto decimo die praeter\nArmeniam penetrat ad Tigrin. Tota regio ultra amnem\n recenti fumabat incendio: quippe Mazaeus,\nquaecumque adierat, haud secus quam hostis urebat.\n \n ",
                "14":"\n Ac\nprimo caligine, quam fumus effuderat, obscurante lucem\ninsidiarum metu substitit, deinde ut speculatores\npraemissi tuta omnia nuntiaverunt, paucos equitum ad\n \ntemptandum vadum fluminis praemisit. Cuius altitude\nprimo summa equorum pectora, mox, ut in medium\nalveum ventum est, cervices quoque aequabat. \n ",
                "15":"\n Nee sane\nalius amnis ad Orientis plagam tam violentus invehitur\nmultorum torrentium non aquas solum, sed etiam saxa secum trahens. Itaque a celeritate, qua defluit, Tigri\nnomen est inditum, quia Persica lingua tigrin sagittam\nappellant.\n \n ",
                "16":"\n \n Igitur pedes velut divisus in cornua\ncircumdato equitatu, levatis super capita armis haud\naegre ad ipsum alveum penetrat. \n ",
                "17":"\n Primus inter pedites rex egressus in ripam vadum militibus manu, quando\nvox exaudiri non poterat, ostendit. Sed gradum firmare\nvix poterant, cum modo saxa lubrica vestigium fallerent,\n \n ",
                "18":"\n modo rapidior unda subduceret. Praecipuus erat\nlabor eorum, qui humeris onera portabant: quippei cum semetipsos regere non possent, in rapidos gurgites\nincommodo onere auferebantur, et dum sua quisque\nspolia consequi studet, maior inter ipsos quam cum\namni orta luctatio est, cumulique sarcinarum passim\nfluitantes plerosque perculerant. \n ",
                "19":"\n Rex monere, ut satis haberent arma retinere: cetera se redditurum. Sed\nneque consilium neque imperium accipi poterat:\nobstrepebat hinc metus, praeter hunc invicem luctantium\nmutuus clamor. \n ",
                "20":"\n Tandem, qua leniore tractu amnis\naperit vadum,\n \n ",
                "21":"\n emersere, nec quicquam praeter paucas sarcinas desideratum est. Deleri potuit exercitus, si\nquis vincere ausus esset, sed perpetua fortuna regis\navertit inde hostem. Sic Granicum tot milibus\nequitum peditumque in ulteriore stantibus ripa superavit.\nsic angustis in Ciliciae callibus tantam multitudinem \nhostium:\n \n ",
                "22":"\n audaciae quoque, qua maxime viguit, ratio\nminui potest, quia numquam in discrimen venit, an\ntemere fecisset. Mazaeus, qui, si transeuntibus flumen\nsupervenisset, haud dubie oppressurus fuit inconpositos,\n in ripa demum ad iam perarmatos adequitare coepit.\n\n \n ",
                "23":"\n Mille admodum equites praemiserat: quorum paucitate\nAlexander explorata, deinde contempta praefectum\nPaeonum equitum Aristona laxatis habenis invehi\niussit.\n \n ",
                "24":"\n Insignis eo die pugna equitum et praecipue\n Aristonis fuit: praefectum equitatus Persarum\nSatropaten directa in guttur hasta transfixit fugientemque\nper medios hostes consecutus ex equo praecipitavit et\nobluctanti gladio caput dempsit. Quod relatum magna\ncum laude ante regis pedes posuit.\n \n "
            },
            "9":{
                "0":"\n \n Biduo ibi stafiva rex habuit: in proximum deinde\npronuntiari iter iussit.\n \n \n ",
                "1":"\n Sed prima fere vigilia luna\ndeficiens primum nitorem sideris sui condidit, deinde\nsanguinis colore suffuso lumen omne foedavit,\nsollicitisque sub ipsum tanti discriminis casum ingens\n religio et ex ea formido quaedam incussa est.\n \n ",
                "2":"\n Dis\ninvitis in ultimas terras trahi se querebantur: iam nec\nflumina posse adiri nec sidera pristinum servare\nfulgorem, vastas terras, deserta omnia occurrere: in unius\nhominis iactationem tot milium sanguinem inpendi,\n \nfastidio esse patriam, abdicari Philippum patrem, caelum\nvanis cogitationibus petere regem. \n ",
                "3":"\n Pro seditione\nres erat, cum ad omnia interritus duces principesque\nmilitum frequentes adesse praetorio iubet\nAegyptiosque vates,\n \n ",
                "4":"\n quos caeli ac siderum peritissimos esse credebat, quid sentirent, expromere iubet . At illi,\nqui satis scir.ent temporum orbes inplere destinatas\nvices lunamque deficere, cum aut terram subiret aut\nsole premeretur, rationem quidem ipsis perceptam non\nedocent valgus: \n ",
                "5":"\n ceterum adfirmant solem Graecorum, lunam esse Persarum, quotiensque ilia deficiat, ruinam\nstragemque illis gentibus portendi, veteraque exempla\npercensent Persidis regum, quos adversis dis pugnasse\nlunae ostendisset defectio. \n ",
                "6":"\n Nulla res multitudinem\nefficacius regit quam superstitio: alioqui inpotens, saeva, mutabilis, ubi vana religione capta est, melius vatibus\nquam ducibus suis paret. Igitur edita in vulgus\nAegyptiorum responsa rursus ad spem et fiduciam\nerexere torpentes.\n \n ",
                "7":"\n \n Rex impetu animorum utendum\nratus secunda vigilia castra movit:\n \n ",
                "8":"\n dextra Tigrim habebat, a laeva montes, quos Gordyaeos vocant. Hoc\ningressis iter speculatores, qui praemissi erant, sub\nlucis ortum Dareum adventare nuntiaverunt. Instructo\nigitur milite et conposito agmine antecedebat. \n ",
                "9":"\n Sed\nPersarum moratores erant, mille ferme, qui speciem magni agminis fecerant : quippe ubi explorari vera\nnon possunt, falsa per metum augentur. \n ",
                "10":"\n His cognitis\nrex cum paucis suorum adsecutus agmen refugientium\n \nad suos alios cecidit, cepit alios: equitesque praemisit\nspeculatum, simul ut ignem, quo barbari cremaverant\nvicos, extinguerent.\n \n ",
                "11":"\n Quippe fugientes raptim tectis\nacervisque frumenti iniecerant flammas, quae cum in\n summo haesissent, ad inferiora nondum penetraverant.\n\n \n ",
                "12":"\n Extincto igitur igne plurimum frumenti repertum est:\ncopia aliarum quoque rerum abundare coeperunt. Ea\nres ipsa militi ad persequendum hostem animum\nincendit: quippe urente et populante eo terram festinandum\nerat, ne incendio cuncta praeciperet.\n \n ",
                "13":"\n In rationem\nergo necessitas versa est: quippe Mazaeus, qui antea\nper otium vicos incenderat, iam fugere contentus\npleraque inviolata hosti reliquit.\n \n ",
                "14":"\n Alexander haud longius\nCL stadiis Dareum a se abesse conpererat: itaque ad\nsatietatem quoque copia commeatuum instructus\nquadriduo in eodem loco substitit.\n\n \n ",
                "15":"\n Interceptae deinde Darei litterae sunt, quibus Graeci\nmilites sollicitabantur, ut regem aut interficerent aut\nproderent, dubitavitque, an eas pro contione recitaret,\n satis confisus Graecorum quoque erga se benivolentiae\nac fidei.\n \n ",
                "16":"\n Sed Parmenio deterruit non esse talibus\npromissis inbuendas aures militum adfirmans: patere\nvel unius insidiis regem, nihil nefas esse avaritiae.\n\n \n ",
                "17":"\n \n Secutus consilii auctorem castra movit. Iter facienti\n spado e captivis, qui Darei uxorem comitabantur,\ndeficere eam nuntiat et vix spiritum ducere.\n \n ",
                "18":"\n Itineris\ncontinui labore animique aegritudine fatigata inter\nsocrus et virginum filiarum manus conlapsa erat, deinde\n \net extincta. \n ",
                "19":"\n Id ipsum nuntians alius supervenit. Et\nrex haud secus, quam si parentis mors nuntiata esset,\ncrebros edidit gemitus lacrimisque obortis, qualis\nDareus profudisset, in tabernaculum, in quo mater erat\nDarei defuncto adsidens corpori, venit. \n ",
                "20":"\n Hic vero renovatus est maeror, ut prostratam humi vidit.\nRecenti malo priorum quoque admonita receperat in\ngremium adultas virgines, magna quidem mutui\ndoloris solacia, sed quibus ipsa deberet esse solacio.\n \n ",
                "21":"\n In conspectu erat nepos parvulus, ob id ipsum miserabilis, quod nondum sentiebat calamitatem\nex maxima parte ad ipsum redundantem. \n ",
                "22":"\n Crederes\nAlexandrum inter suas necessitudines flere et solacia\nnon adhibere, sed quaerere. Cibo certe abstinuit\nomnemque honorem funeri patrio Persarum more servavit, dignus hercule, qui nunc quoque tantae et mansuetudinis\net continentiae ferat fructum. \n ",
                "23":"\n Semel\nomnino eam viderat, quo die capta est, nec ut ipsam,\nsed ut Darei matrem videret, eximiamque pulchritudinem\nformae eius non libidinis habuerat invitamentum, sed gloriae.\n\n \n \n ",
                "24":"\n E spadonibus, qui circa reginam erant, Tyriotes\ninter trepidationem lugentium elapsus per eam portam,\nquae, quia ab hoste aversa erat, levius custodiebatur,\nad Darei castra pervenit exceptusque a vigilibus in tabernaculum regis perducitur gemens et veste lacerata.\n \n ",
                "25":"\n Quem ut conspexit Dareus, multiplici doloris\nexpectatione commotus et, quid potissimum timeret,\nincertus: “Vultus,” inquit, “tuus nescio quod ingens\nmalum praefert, sed cave miseri hominis auribus parcas: didici esse infelix, et saepe calamitatis solacium\n \nest nosse sortem suam.\n \n ",
                "26":"\n Num, quod maxime suspicor,\neloqui timeo, ludibria meorum nuntiaturus es mihi et,\n\n \n ",
                "27":"\n ut credo, ipsis quoque omni tristiora supplicio?” Ad\nhaec Tyriotes: “Istud quidem procul abest,” inquit:\n “quantuscumque enim reginis honos ab his, qui parent,\nhaberi potest, tuis a victore servatus est. Sed\nuxor tua paulo ante excessit e vita.”\n \n ",
                "28":"\n Tunc vero non\ngemitus modo, sed etiam eiulatus totis castris\nexaudiebatur. Nec dubitavit Dareus, quin interfecta esset,\n quia nequisset contumeliam perpeti, exclamatque a1nens\ndolore: “Quod ego tantum nefas commisi, Alexander?\nquem tuorum propinquorum necavi, ut hanc vicem\nredderes saevitiae meae? Odisti me non quidem\nprovocatus: sed finge iustum intulisse te bellum, cum\nfeminis ergo agere debueras?” \n ",
                "29":"\n Tyriotes adfirmare per \ndeos patrios nihil in eam gravius esse consultum:\ningemuisse etiam Alexandrum morti et non parcius\nflevisse, quam ipse lacrimaret.\n \n ",
                "30":"\n Ob haec ipsa amantis\nanimus in sollicitudinem suspicionemque revolutus est,\n desiderium captivae profecto a consuetudine stupri\nortum esse coniectans.\n \n ",
                "31":"\n Summotis igitur arbitris, uno\ndumtaxat Tyriote retento iam non flens, sed suspirans:\n“Videsne,” inquit, “Tyriote, locum mendacio non esse?\ntormenta iam hic erunt, sed ne expectaveris per deos,\n si quid tibi tui regis reverentiae est: num, quod et\nscire expeto et quaerere pudet, ausus est et dominus\net iuvenis?” Ille quaestioni corpus offer re,\n \n ",
                "32":"\n deos testes\n \n \n ",
                "33":"\n invocare, caste sancteque habitam esse reginam.\nTandem ut fides facta est vera esse, quae adfirmaret spado,\ncapite velato diu flevit manantibusque adhuc lacrimis,\nveste ab ore reiecta ad caelum manus tendens: “Di\npatrii,” inquit, “primum mihi stabilite regnum, deinde, si de me iam transactum est, precor, ne quis potius\nAsiae rex sit quam iste tam iustus hostis, tam misericors victor.”\n \n "
            },
            "10":{
                "0":"\n Itaque quamquam frustra pace bis petita omnia \nin bellum consilia converterat, victus tamen continentia hostis ad novas pacis condiciones ferendas\nlegatos, cognatorum principes, misit: quos Alexander\nconsilio advocato introduci iussit. \n ",
                "1":"\n E quibus maximus\nnatu: “Dareum,” inquit, “ut pacem a te iam hoc tertio\npeteret,\n \n ",
                "2":"\n nulla vis subegit, sed iustitia tua et continentia expressit. Matrem, coniugem, liberos eius, nisi\nquod sine illo sunt, captos esse non sensimus:\npudicitiae earum, quae supersunt, curam haud secus quam\nparens agens reginas appellas, speciem pristinae fortunae\nretinere pateris. \n ",
                "3":"\n Vultum tuum video, qualis Darei fuit, cum dimitteremur ab eo: et ille tamen uxorem,\ntu hostem luges. Iam in acie stares, nisi cura te\nsepulturae eius moraretur. Ecquid mirum est, si tam\nab amico animo pacem petit? \n ",
                "4":"\n Quid opus est armis,\ninter quos odia sublata sunt? Antea imperio tuo finem destinabat Halym amnem, qui Lydiam terminat: nunc,\nquidquid inter Hellespontum et Euphraten est, in\ndotem filiae offert, quam tibi tradit. \n ",
                "5":"\n Ochum filium,\nquem habes, pacis et fidei obsidem retine, matrem et\nduas virgines filias redde:\n \n ",
                "6":"\n pro tribus corporibus milia talentum auri precatur accipias. Nisi\n \nmoderationem animi tui notam haberem, non dicerem hoc esse\ntempus, quo pacem non dare solum, sed etiam\noccupare deberes.\n \n ",
                "7":"\n Respice, quantum post te reliqueris:\nintuere, quantum petas. Periculosum est praegrave\n imperium: difficile est enim continere, quod capere\nnon possis. Videsne, ut navigia, quae modum excedunt,\nregi nequeant? Nescio, an Dareus ideo tam multa\namiserit, quia nimiae opes magnae iacturae locum\nfaciunt.\n \n ",
                "8":"\n Facilius quidem vincere quam tueri: quam,\n hercule, expeditius manus nostrae rapiunt quam\ncontinent! Ipsa mors uxoris Darei admonere te potest,\nminus iam misericordiae tuae licere, quam licuit.”\n\n \n ",
                "9":"\n \n Alexander legatis excedere tabernaculo iussis, quid\nplaceret, ad consilium refert. Diu nemo, quid sentiret,\n ausus est dicere incerta regis voluntate:\n \n ",
                "10":"\n tandem Parmenio\nantea suasisse ait, ut captivos apud Damascum\nredimentibus redderet: ingentem pecuniam potuisse\nredigi ex his, qui multi vincti virorum fortium\noccuparent manus.\n \n ",
                "11":"\n Et nunc magnopere censere, ut unam\nanum et duas puellas, itinerum agminumque\ninpedimenta,\n \n ",
                "12":"\n XXX milibus talentum auri permutaret.\nOpimum regnum occupare posse condicione, non bello,\nnec quemquam alium inter Histrum et Euphraten\npossedisse terras ingentiore spatio intervalloque\n discretas. Macedoniam quoque potius respiceret, quam\nBactra et Indos intueretur.\n \n ",
                "13":"\n Ingrata oratio regi fuit:\nitaque ut finem dicendi fecit: “Et ego,” inquit,\n \n“pecuniam quam gloriam mallem, si Parmenion essem: nunc\nAlexander de paupertate securus sum et me non\nmercatorem memini esse, sed regem. \n ",
                "14":"\n Nihil quidem habeo\nvenale, sed fortunam meam utique non vendo.\n \n ",
                "15":"\n Captivos si placet reddi, honestius dono dabimus, quam pretio remittemus.”\nIntroductis deinde legatis ad hunc modum\nrespondit: “Nuntiate Dareo me, quae fecerim clementer et\nliberaliter, non amicitiae eius tribuisse, sed naturae\nmeae.\n \n ",
                "16":"\n \n Bellum cum captivis et feminis gerere non soleo: armatus sit oportet, quem oderim. Quodsi\nsaltem pacem bona fide peteret, deliberarem forsitan,\nan darem. Verum enimvero, cum modo milites meos\nlitteris ad proditionem, modo amicos ad perniciem\nmeam pecunia sollicitet, ad internecionem mihi persequendus est, non ut iustus hostis, sed ut percussor\nveneficus. Condiciones vero pacis, quas adfertis, si\naccepero, victo rem eum faciunt. \n ",
                "17":"\n Quae post Euphraten\nsunt, liberaliter donat. Ubi igitur me adeatis, nempe \nobliti estis: nempe ultra Euphraten sum. Liberalissimum ergo dotis, quam promittit, terminum castra mea\ntranseunt. \n ",
                "18":"\n Hinc me depellite, ut sciam vestrum esse,\nquo ceditis. Eadem liberalitate dat mihi filiam suam:\nnempe quam scio alicui servorum eius nupturam.\n\n \n ",
                "19":"\n Multum vero mihi praestat, si me Mazaeo generum praeponit! Ite, nuntiate regi vestro et, quae amisit,\n \net, quae adhuc habet, praemia esse belli: hoc regente\nutriusque terminos regni, id quemque habiturum, quod\nproximae lucis adsigntura fortuna est.”\n \n ",
                "20":"\n Legati\nrespondent, cum bellum in animo sit, facere eum\n simpliciter, quod spe pacis non frustraretur. Ipsos petere,\nut quam primum dimittantur ad regem: eum quoque\nbellum parare debere. Dimissi nuntiant adesse certamen.\n \n "
            },
            "11":{
                "0":"\n \n Ille quidem confestim Mazaeum cum tribus equitum\nmilibus ad itinera, quae hostis petiturus erat,\n occupanda praemisit.\n \n ",
                "1":"\n Alexander corpori uxoris eius\niustis persolutis omni que graviore comitatu intra eadem\nmunimenta cum modico praesidio relicto ad hostem\ncontendit.\n \n ",
                "2":"\n In duo cornua diviserat peditem utrique\nlateri equite circumdato: iupedimenta sequebantur\n agmen.\n \n ",
                "3":"\n Praemissum deinde cum suis equitibus\nMenidan iubet explorare, ubi Dareus esset. At ille, cum\nMazaeus haud procul consedisset, non ausus ultra\nprocedere, nihil aliud quam fremitum hominum\nhinnitumque equorum exaudisse nuntiat.\n \n ",
                "4":"\n Mazaeus quoque conspectis\n procul exploratoribus in castra se recepit,\nadventus hostium nuntius. Igitur Dareus, qui in\npatentibus campis decernere optabat, armari militem iubet\naciemque disponit.\n \n ",
                "5":"\n In laevo cornu Bactriani ibant\nequites, mille admodum, Dahae totidem, et Arachosii\n Susianique quattuor milia explebant. Hos centum\nfalcati currus sequebantur. Proximus quadrigis erat\nBessus cum VIII milibus, equitibus item Bactrianis.\n \n \n ",
                "6":"\n Massagetae duobus milibus agmen eius claudebant.\nPedites his plurium gentium non inmixtos, sed suae\ncuiusque nationis iunxerat copias. Persas deinde cum\nMardis Sogdianisque Ariobarzanes et Orontobates ducebant.\n \n ",
                "7":"\n Illi partibus copiarum, summae Orsines praeerat,a septem Persis oriundus, ad Cyrum quoque, nobilissimum\nregem, originem sui referens. \n ",
                "8":"\n Hos aliae gentes\nne sociis quidem satis notae sequebantur. Post quas\nL quadrigas Phradates magno Caspiorum agmine\nantecedebat.\n \n ",
                "9":"\n Indi ceterique Rubri maris accolae, nomina verius quam auxilia, post currus erant. Claudebatur\nhoc agmen aliis falcatis curribus, quis peregrinum\nmilitem adiunxerat. Hunc Armenii, quos minores\nappellant, Armenios Babylonii, utrosque Belitae et, qui\nmontes Cossaeorum incolebant, sequebantur. \n ",
                "10":"\n Post hos ibant Gortuae, gentis quidem Euboicae, Medos\nquondam secuti, sed iam degeneres et patrii moris ignari.\nAdplicuerat his Phrygas et Cataonas. Parthyaeorum\ndeinde gens incolentium terras, quas nunc Parthi\nScythia profecti tenent, claudebant agmen.\n \n ",
                "11":"\n Haec sinistri cornus facies fuit. Dextrum tenebant natio\nMaioris Armeniae Cadusiique et Cappadoces et Syri\nac Medi. \n ",
                "12":"\n His quoque falcati currus L erant. Summa\ntotius exercitus, equites XLV milia, pedestris acies CC\nmilia expleverat. Hoc modo instructi X stadia procedunt iussique subsistere armati hostem expectabant.\n\n \n \n ",
                "13":"\n Alexandri exercitum pavor, cuius causa non sub-\n \nerat, invasit: quippe lymphati trepidare coeperunt\nomnium pectora occulto metu percurrente. Caeli fulgor\ntempore aestivo ardenti similis internitens ignis\npraebuit speciem, flammasque ex Darei castris splendere\n velut inlati temere praesidiis credebant.\n \n ",
                "14":"\n Quodsi\npercuisis Mazaeus, qui praesidebat itineri, supervenisset,\ningens clades accipi potuit: nunc, dum ille segnis in\neo, quem occupaverat, tumulo sedet, contentus non\nlacessi,\n \n ",
                "15":"\n Alexander cognito pavore exercitus signum, ut\n consisterent, dari, ante ipsos arma deponere ac levare\ncorpora iubet, admonens nullam subiti causam esse\nterroris, hostem procul stare.\n \n ",
                "16":"\n Tandem compotes sui\npariter arma et animos recepere. Nec quicquam ex\npraesentibus tutius visum est quam eodem loco castra\n munire.\n \n ",
                "17":"\n Postero die Mazaeus — cum delectis equitum\nin edito colle, ex quo Macedonum prospiciebantur\ncastra, consederat — sive metu sive, quia speculari\nmodo iussus erat, ad Dareum rediit.\n \n ",
                "18":"\n Macedones eum\nipsum collem, quem deseruerat, occupaverunt: nam et\n tutior planitie erat, et inde acies hostium, quae in\ncampo explicabatur, conspici poterat.\n \n ",
                "19":"\n Sed caligo, quam\ncirca humidi effuderant montes, universae quidem rei\nfaciem non abstulit, ceterum agminum discrimina\natque ordinem prohibuit perspici. Multitudo inundaverat\n campos, fremitusque tot milium etiam procul\nstantium aures inpleverat.\n \n ",
                "20":"\n Fluctuari animo rex et\nmodo suum, modo Parmenionis consilium sera\naestimatione perpendere: quippe eo ventum erat, unde\n \n \n ",
                "21":"\n recipi exercitus nisi victor sine clade non posset.\nItaque dissimulato animo mercennarium equitem ex\nPaeonia praecedere iubet. \n ",
                "22":"\n Ipse phalangem, sicut antea\ndictum est, in duo cornua extenderat: utrumque cornu\nequites tegebant. Iamque liquidior lux discussa caligine aciem hostium ostenderat, et Macedones sive\nalacritate sive taedio expectationis ingentem\npugnantium more edidere clamorem. Redditus et a Persis\nnemora vallesque circumiectas terribili sono inpleverat,\n \n ",
                "23":"\n nec iam contineri Macedones poterant, quin cursu quoque ad hostem contenderent. Rex melius adhuc\nratus in eodem tumulo castra munire, vallum iaci\niussit strenueque opere perfecto in tabernaculum, ex\nquo tota acies hostium conspiciebatur, secessit.\n \n "
            },
            "12":{
                "0":"\n Tum vero universa futuri discriminis facies in \noculis erat:\n armis insignibus equi virique splendebant,\net omnia intentiore cura praeparari apud hostem\nsollicitudo praetorum agmina sua interequitantium\nostendebat, \n ",
                "1":"\n ac pleraque inania, sicut fremitus\nhominum,\n \n ",
                "2":"\n equorum hinnitus, armorum internitentium fulgor, sollicitam expectatione mentem turbaverant. Igitur\nsive dubius animi sive, ut suos experiretur, consilium\nadhibet, quid optimum factu esset, exquirens. \n ",
                "3":"\n Parmenio,\nperitissimus inter duces artium belli, furto, non proelio\nopus esse censebat. Intempesta nocte opprimi posse hostes: discordis moribus, linguis, ad hoc somno et\n \ninproviso periculo territos quando in nocturna\ntrepidatione coituros? \n ",
                "4":"\n At interdiu primum terribiles \noccursuras facies Scytharum Bactrianorumque : hirta\nillis ora et intonsas comas esse, praeterea eximiam\nvastorum magnitudinem corporum. Vanis et inanibus\nmilitem magis quam iustis formidinis causis moveri.\n\n \n ",
                "5":"\n Deinde tantam multitudinem circumfundi paucioribus\nposse, cum non in Ciliciae angustiis et inviis callibus,\nsed in aperta et lata planitie dimicarent.\n \n ",
                "6":"\n Omnes\nferme Parmenioni adsentiebantur: Polypercon haud\ndubie in eo consilio positam victoriam arbitrabatur.\n\n \n ",
                "7":"\n Quem intuens rex — namque Parmenionem nuper\nacrius, quam vellet, increpitum rursus castigare non\nsustinebat —: “Latrunculorum,” inquit, “et furum ista\n sollertia est, quam praecipitis mihi: quippe illorum\nvotum unicum est fallere.\n \n ",
                "8":"\n Meae vero gloriae semper\naut absentiam Darei aut angustias locorum aut furtum\nnoctis obstare non patiar. Palam luce adgredi certum\nest: malo me meae fortunae paeniteat, quam victoriae\n pudeat.\n \n ",
                "9":"\n Ad haec illud quoque accedit: vigilias agere\nbarbaros et in armis stare, ut ne decipi quidem\npossint, conpertum habeo. Itaque ad proelium vos parate.”\nSic incitatos ad corpora curanda dimisit.\n\n \n ",
                "10":"\n \n Dareus id, quod Parmenio suaserat, hostem facturum\n esse coniectans frenatos equos stare magnamque\nexercitus partem in armis esse ac vigilias intentiore\ncura servari iusserat: ergo ignibus tota eius castra\nfulgebant.\n \n ",
                "11":"\n Ipse cum ducibus propinquisque agmina\nin armis stantium circumibat, Solem et Mithrem sacrumque\n et aeternum invocans ignem, ut illis dignam\n \nvetere gloria maiorumque monumentis fortitudinem\ninspirarent. \n ",
                "12":"\n Et profecto, si qua divinae opis auguria\nhumana mente concipi possent, deos stare secum.\nIllos nuper Macedonum animis subitam incussisse\nformidinem, adhuc lymphatos ferri agique arma iacientes, expetere praesides Persarum imperii debitas e vaecordibus\npoenas. \n ",
                "13":"\n Nec ipsum ducem saniorem esse:\nquippe ritu ferarum praedam modo, quam expeteret,\nintuentem in perniciem, quae ante praedam posita\nesset, incurrere. Similis apud Macedones quoque sollicitudo erat,\nnoctemque velut in eam certamine edicto metu egerunt.\n \n ",
                "14":"\n Alexander non alias magis territus ad vota et\npreces Aristandrum vocari iubet. Ille in candida veste\nverbenas manu praeferens capite velato praeibat preces regi Iovem Minervamque Victoriam propitianti. \n ",
                "15":"\n Tunc\nquidem sacrificio rite perpetrato reliquum noctis\nadquieturus in tabernaculum rediit. Sed nec somnum\ncapere nec quietem pati poterat: modo e iugo montis\naciem in dextrum Persarum cornu demittere agitabat, modo recta fronte concurrere hosti, interdum haesitare,\n \n ",
                "16":"\n an potius in laevum detorqueret agmen. Tandem\ngravatum animi anxietate corpus altior somnus\noppressit.\n\n Iamque luce orta duces ad accipienda imperia convenerant\ninsolito circa praetorium silentio attoniti:\n \n ",
                "17":"\n \n quippe\nalias accersere ipsos et interdum morantes castigare\nadsueverat, tunc ne ultimo quidem rerum discrimine\nexcitatum esse mirabantur et non somno quiescere,\n \n ",
                "18":"\n sed pavore marcere credebant. Non tamen quisquam \nex custodibus corporis intrare tabernaculum audebat.\nEt iam tempus instabat, nec miles iniussu ducis aut\narma capere poterat aut in ordines ire.\n \n ",
                "19":"\n Diu Parmenio\ncunctatus, cibum ut caperent, ipse pronuntiat. Iamque\n exire necesse erat: tunc demum intrat tabernaculum\nsaepiusque nomine conpellatum, cum voce non posset,\ntactu excitavit.\n \n ",
                "20":"\n “Multa lux,” inquit, “est: instructam\naciem hostis admovit, tuus miles adhuc inermis\nexpectat imperium. Ubi est vigor ille animi tui? nempe\n excitare vigiles soles.”\n \n ",
                "21":"\n Ad haec Alexander: “Credisne\nme prius somnum capere potuisse, quam exonerarem\nanimum sollicitudine, quae quietem morabatur?”\nsignumque pugnae tuba dari iussit. Et cum in eadem\nadmiratione Parmenio perseveraret,\n \n ",
                "22":"\n quod solutum se\n curis somnum cepisse dixisset: “Minime,” inquit,\n“mirum est: ego enim, cum Dareus terram ureret, vicos\nexcinderet, alimenta corrumperet, potens mei non\neram:\n \n ",
                "23":"\n nunc vero quid metuam, cum acie decernere\nparet? Hercule, votum meum inplevit. Sed huius\n consilii postea quoque ratio reddetur: vos ite ad copias,\nquibus quisque praeest, ego iam adero et, quid fieri velim,\nexponam.”\n \n ",
                "24":"\n Raro admodum, admonitu magis amicorum\nquam metu discriminis adeundi, thorace uti solebat:\ntunc utique nranimento corporis sumpto processit ad\n milites. Haud alias tam alacrem viderant regem et ex\nvultu eius interrito certam spem victoriae augurabantur.\n\n \n ",
                "25":"\n \n Atque ille proruto vallo exire copias iubet\naciemque disponit. In dextro cornu locati sunt equites,\nquos agema appellabant: praeerat his Clitus, cui\n \niunxit Philota(??) turmas, ceterosque praefectos equitum\nlateri eius adplicuit. \n ",
                "26":"\n Ultima Meleagri ala stabat, quam\nphalanx sequebatur. Post phalangem Argyraspides\nerant: \n ",
                "27":"\n his Nicanor, Parmenionis films, praeerat. In\nsubsidiis cum manu sua Coenos, post eum Orestae Lyncestaeque sunt positi, post illos Polypercon, mox\nperegrini milites. Huius agminis princeps Amyntas\naberat: Philippus Balacri eos regebat in societatem\nnuper adscitus. \n ",
                "28":"\n Haec dextri cornus facies erat. In\nlaevo Craterus Peloponnesium equites habebat Achaeorum et Locrensium et Malieon turmis sibi adiunctis.\nHos Thessali equites claudebant Philippo duce.\nPeditum acies equitatu tegebatur. Frons laevi cornus haec\nerat. \n ",
                "29":"\n Sed ne circumiri posset a multitudine, ultimum\nagmen valida manu cinxerat. Cornua quoque subsidiis firmavit non recta fronte, sed a latere positis, ut, si\nhostis circumvenire aciem temptasset, parata pugnae\nforent. \n ",
                "30":"\n Hic Agriani erant, quibus Attalus praeerat,\nadiunctis sagittariis Cretensibus. Ultimos ordines\navertit a fronte, ut totam aciem orbe muniret. Illyrii hic erant adiuncto milite mercede conducto, Thracas\nquoque simul obiecerat leviter armatos. \n ",
                "31":"\n Adeoque aciem\n \nversabilem posuit, ut, qui ultimi stabant, ne\ncircumirentur, verti tamen et in frontem circumagi possent.\nItaque non prima quam latera, non latera munitiora\nfuere quam terga.\n \n \n ",
                "32":"\n His ita ordinatis praecipit, ut, si\n falcatos currus cum fremitu barbari emitterent, ipsi\nlaxatis ordinibus impetum incurrentium silentio\nexciperent, haud dubius sine noxa transcursuros, si nemo\nse opponeret: sin autem sine fremitu inmisissent, eos\nipsi clamore terrerent pavidosque equos telis utrimque\n suffoderent.\n \n ",
                "33":"\n Qui cornibus praeerant, extendere ea\niussi ita, ut nec circumvenirentur, si artius starent,\nnee tamen ultimam aciem exinanirent.\n \n ",
                "34":"\n Inpedimenta\ncum captivis, inter quos mater liberique Darei\ncustodiebantur, haud procul acie in edito colle constituit\n modico praesidio relicto. Laevum cornu, sicut alias,\nParmenioni tuendum datum, ipse in dextro stabat.\n\n \n ",
                "35":"\n Nondum ad iactum teli perventum erat, cum Bion\nquidam transfuga, quanto maximo cursu poterat, ad\nregem pervenit nuntians, murices ferreos in terram\n diffudisse Dareum, qua hostem equites emissurum esse\ncredebat, notatumque certo signo locum, ut fraus\nevitari a suis posset.\n \n ",
                "36":"\n Adservari transfuga iusso duces\nconvocat expositoque, quod nuntiatum erat, monet, ut\nregionem monstratam declinent equitemque periculum\n edoceant.\n\n \n ",
                "37":"\n \n Ceterum hortantem exercitus exaudire non poterat\nusum aurium intercipiente fremitu duorum agminum,\nsed in conspectu omnium duces et proximum quemque\n \n \n "
            },
            "13":{
                "0":"\n interequitans adloquebatur: Emensis tot terras in spem\nvictoriae, de qua dimicandum foret, hoc unum\nsuperesse discrimen. Granicum hic amnem Ciliciaeque\nmontes et Syriam Aegyptumque praefereuntibus\nraptas,\n \n ",
                "1":"\n ingentia spei gloriaeque incitamenta, referebat. Reprehensos ex fuga Persas pugnaturos, quia fugere\nnon possent. Tertium iam diem metu exangues, armis\nsuis oneratos in eodem vestigio haerere. Nullum\ndesperationis illorum maius indicium esse, quam quod\nurbes,\n \n ",
                "2":"\n quod agros suos urerent, quidquid non corrupissent, hostium esse confessi. Nomina modo vana\ngentium ignotarum ne extimescerent: neque enim ad\nbelli discrimen pertinere, qui ab iis Scythae quive\nCadusii appellarentur. Ob id ipsum, quod ignoti\nessent, ignobiles esse: \n ",
                "3":"\n numquam ignorari viros fortes, at inbelles ex latebris suis erutos nihil praeter nomina\nadferre. Macedonas virtute adsecutos, ne quis toto\norbe locus esset, qui tales viros ignoraret. \n ",
                "4":"\n Intuerentur\nbarbarorum inconditum agmen: alium nihil praeter\niaculum habere, alium funda saxa librare, paucis iusta arma esse. Itaque illinc plures stare, hinc plures\ndimicaturos. \n ",
                "5":"\n Nec postulare se, ut fortiter capesserent\nproelium, ni ipse ceteris fortitudinis fuisset exemplum:\nse ante prima signa dimicaturum. Spondere pro se\ntot cicatrices, totidem corporis decora: \n ",
                "6":"\n scire ipsos unum paene se praedae communis exortem in illis\ncolendis ornandisque usurpare victoriae praemia Haec\nse fortibus viris dicere. Si qui dissimiles eorum\n \nessent, illa fuisse dicturum: pervenisse eos, unde fugere\nnon possent. Tot terrarum spatia emensis, tot\namnibus montibusque post tergum obiectis iter in patriam\nad penates manu esse faciendum. Sic duces, sic proximi\n militum instincti sunt.\n\n \n ",
                "7":"\n \n Dareus in laevo cornu erat magno suorum agmine,\ndelectis equitum peditumque, stipatus contempseratque\npaucitatem hostis vanam aciem esse extentis cornibus\nratus.\n \n ",
                "8":"\n Ceterum, sicut curru eminebat, dextra laevaque\n ad circumstantia agmina oculos manusque circumferens :\n“Terrarum,” inquit, “quas Oceanus hinc adluit, illinc\nclaudit Hellespontus, paulo ante dominis iam non de\ngloria, sed de salute et, quod saluti praeponitis,\nlibertate pugnandum est:\n \n ",
                "9":"\n hic dies imperium, quo nulla\n amplius vidit aetas, aut constituet aut finiet. Apud\nGranicum minima virium parte cum hoste certavimus,\nin Cilicia victos Syria poterat excipere, magna\nmunimenta regni Tigris atque Euphrates erant.\n \n ",
                "10":"\n Ventum\nest eo, unde pulsis ne fugae quidem locus est. Omnia\n tam diutino bello exhausta post tergum sunt: non\nincolas suos urbes, non cultores habent terrae. Coniuges\nquoque et liberi sequuntur hanc aciem, parata\nhostibus praeda, nisi pro carissimis pignoribus corpora\nopponimus.\n \n ",
                "11":"\n Quod mearum fuit partium, exercitum, quem\n paene inmensa planities vix caperet, conparavi: equos,\narma distribui, commeatus ne tantae multitudini\n \ndeessent, providi, locum, in quo acies explicari posset,\n \n ",
                "12":"\n elegi. Cetera in vestra potestate sunt: audete modo\nvincere famamque, infirmissimum adversus fortes viros\ntelum, contemnite.\n Temeritas est, quam adhuc pro\nvirtute timuistis:\n \n ",
                "13":"\n quae ubi primum impetum effudit, velut quaedam animalia emisso aculeo, torpet. Hi\nvero campi deprehendere paucitatem, quam Ciliciae\nmontes absconderant. Videtis ordines raros, cornua\nextenta, mediam aciem vanam exhaustam: nam\nUltimi, quos locavit aversos, terga iam praebent. Obteri, mehercule, equorum ungulis possunt, etiam si nihil\npraeter falcatos currus emisero. \n ",
                "14":"\n Et bello vicerimus,\nsi vicimus proelio. Nam ne illis quidem ad fugam\nlocus est: \n ",
                "15":"\n hinc Euphrates, illinc Tigris prohibet inclusos.\nEt, quae antea pro illis erant, in contrarium versa sunt. Nostrum mobile et expeditum agmen est, illud\npraeda grave. Inplicatos ergo spoliis nostris\ntrucidabimus, eademque res et causa erit victoriae et fructus.\n \n ",
                "16":"\n Quodsi quem e vobis nomen gentis movet, cogitet\nMacedonum illic arma esse, non corpora. Multum enim sanguinem invicem hausimus, et semper gravior\nin paucitate iactura est. \n ",
                "17":"\n Nam Alexander,\nquantuscumque ignavis et timidis videri potest, unum animal est\net, si quid mihi creditis, temerarium et vaecors, adhuc\nnostro pavore quam sua virtute felicius. \n ",
                "18":"\n Nihil autem potest esse diuturnum, cui non subest ratio. Licet\nfelicitas adspirare videatur, tamen ad ultimum\ntemeritati non sufficit. Praeterea breves et mutabiles vices\nrerum sunt, et fortuna numquam simpliciter indulget.\n \n ",
                "19":"\n Forsitan ita dii fata ordinaverint, ut Persarum impe- \nrium, quod secundo cursu per CCXXX anuos ad\nsummum fastigium evexerant, magno motu concuterent\nmagis quam adfligerent admonerentque nos fragilitatis\nhumanae, cuius nimia in prosperis rebus oblivio est.\n\n \n ",
                "20":"\n Modo Graecis ultro bellum inferebamus: nunc in sedibus\nnostris propulsamus inlatum. Iactamur invicem\nvarietate fortunae. Videlicet imperium, quia mutuo\nadfectamus, una gens non capit.\n \n \n ",
                "21":"\n Ceterum, etiam si\nspes non subesset, necessitas tamen stimulare deberet.\n Ad extrema perventum est. Matrem meam, duas filias,\nOchum in spem huius imperii genitum, principes,\nillam subolem regiae stirpis, duces vestros reorum\ninstar vinctos habet: nisi quid in vobis spei est, ego\nmaiore mei parte captivus sum. Eripite viscera mea\n ex vinculis, restituite mihi pignora, pro quibus ipsi\nmori non recusatis, parentem, liberos: nam coniugem\nin illo carcere amisi.\n \n ",
                "22":"\n Credite nunc omnes hos tendere\nad vos manus, inplorare patrios deos, opem vestram,\nmisericordiam, fidem exposcere, ut compedibus, ut\n Servitute, ut precario victu ipsos liberetis. An creditis\naequo animo iis servire, quorum reges esse fastidiunt?\n \n ",
                "23":"\n Video admoveri hostium aciem:\nsed, quo propius\ndiscrimen accedo, hoc minus iis, quae dixi, possum esse\ncontentus. Per ego vos deos patrios aeternumque ignem,\n qui praefertur altaribus, fulgor em que solis intra\nfines\nregni mei orientis, per aeternam memoriam Cyri,\nqui ademptum Medis Lydisque imperium primus in\nPersidem intulit, vindicate ab ultimo dedecore nomen\ngentemque Persarum.\n \n ",
                "24":"\n Ite alacres et spiritus pleni, ut,\n quam gloriam accepistis a maioribus vestris, posteris\n \nrelinquatis. In dextris vestris iam libertatem, opem,\nspem futuri temporis geritis. Effugit mortem,\nquisquis contempserit: \n ",
                "25":"\n timidissimum quemque consequitur.\nIpse non patrio more solum, sed etiam, ut conspici\npossim, curru vehor nec recuso, quo minus imitemini me, sive fortitudinis exemplum sive ignaviae fuero.”\n \n "
            },
            "14":{
                "0":"\n Interim Alexander,\n ut et demonstratum a transfuga\ninsidiarum locum circumiret et Dareo, qui cornu\ntuebatur, occurreret, agmen obliquum incedere iubet.\n \n ",
                "1":"\n Dareus quoque eodem suum obvertit Besso admonito, ut Massagetas equites in laevum Alexandri cornu\na latere invehi iuberet. \n ",
                "2":"\n Ipse ante se falcatos currus\nhabebat: quos signo dato universos in hostem effudit.\nRuebant laxatis habenis aurigae, quo plures nondum\nsatis proviso impetu obtererent. \n ",
                "3":"\n Alios ergo hastae multum ultra temonem eminentes, alios ab utroque\nlatere demissae falces laceravere. Nec sensim\nMacedones cedebant, sed effusa fuga turbaverant ordines.\n \n ",
                "4":"\n Mazaeus quoque perculsis metum incussit mille\nequitibus ad diripienda hostis inpedimenta circumvehi iussis, ratus captivos quoque, qui simul adservabantur, rupturos\nvincula, cum suos adpropinquantes vidissent. \n ",
                "5":"\n Non\nfefellerat Parmenionem, qui in laevo erat: propere\nigitur Polydamanta mittit qui regi et periculum ostenderet\net, quid fieri iuberet, consuleret. \n ",
                "6":"\n Ille audito Polydamante: “Abi, nuntia,” inquit, “Parmenioni, si\nacie vicerimus, non nostra solum nos recuperaturos,\n \nsed etiam, quae hostium sunt, occupaturos.\n \n ",
                "7":"\n Proinde\nnon est, quod virium quicquam subducat ex acie, sed,\nut me, ut Philippo patre dignum est, contempto\nsarcinarum damno fortiter dimicet.”\n \n ",
                "8":"\n Interim barbari inpedimenta\n turbaverant caesisque plerisque custodum\ncaptivi vinculis ruptis, quidquid obvium erat, quo\narmari possent, arripiunt et adgregati suorum equitibus\nMacedonas ancipiti circumventos malo invadunt.\n \n ",
                "9":"\n Laeti,\nqui circa Sisigambim erant, vicisse Dareum, ingenti\n caede prostratos hostis, ad ultimum etiam\ninpedimentis exutos esse nuntiant: quippe eandem fortunam\nubique esse credebant et victores Persas ad praedam\ndiscurrisse.\n \n ",
                "10":"\n Sisigambis hortantibus captivis, ut animum\na maerore adlevaret, in eodem, quo antea fuit, perseveravit.\n Non vox ulla excidit ei, non oris color\nvultusve mutatus est: sedit inmobilis — credo, praecoqui\ngaudio verita inritare fortunam —, adeo ut, quid\nmallet, intuentibus eam fuerit incertum.\n \n ",
                "11":"\n Inter haec\nMenidas, praefectus equitum Alexandri, cum paucis\n turmis opem inpedimentis laturus advenerat — est\nincertum, suone consilio an regis imperio —, sed non\nsustinuit Cadusiorum Scytharumque impetum: quippe\nvix temptato certamine refugit ad regem, amissorum\ninpedimentorum testis magis quam vindex.\n \n ",
                "12":"\n Iam consilium\n Alexandri dolor vicerat, et, ne cura recuperandi\nsua militem a proelio averteret, non inmerito\nverebatur: itaque Areten, ducem hastatorum — sarisophoros\nvocabant —\n \n \n ",
                "13":"\n adversus Scythas mittit. Inter\nhaec currus, qui circa prima signa turbaverant aciem,\nin phalangem invecti erant : Macedones confirmatis\n \nanimis in medium agmen accipiunt. \n ",
                "14":"\n Vallo similis\nacies erat: iunxerant hastas et ab utroque latere temere\nincurrentium ilia suffodiebant. Circumire deinde et\ncurrus et propugnatores praecipitare coeperunt. Ingens\nruina equorum aurigarumque aciem conpleverat: \n ",
                "15":"\n hi territos regere non poterant, qui crebra iactatione\ncervicum non iugum modo excusserant, sed etiam currus\neverterant, vulnerati interfectos trahebant, nec consistere\nterriti nec progredi debiles poterant. \n ",
                "16":"\n Paucae\ntamen evasere quadrigae in ultimam aciem iis, quibus inciderunt, miserabili morte consumptis: quippe\namputata virorum membra humi iacebant, et, quia calidis\nadhuc vulneribus aberat dolor, trunci quoque et debiles\nquidam arma non omittebant, donec multo sanguine\neffuso exanimati procumberent. \n ",
                "17":"\n Interim Aretes Scytharum qui inpedimenta diripiebant, duce occiso\ngravius territis instabat. Supervenere deinde a Dareo\nBactriani pugnaeque vertere fortunam. Multi ergo\nMacedonum primo impetu obtriti sunt, plures ad\nAlexandrum refugerunt. \n ",
                "18":"\n Tum Persae clam ore sublato, qualem victores solent edere, ferociter in hostem quasi\nubique profligatum incurrerunt. Alexander territos\ncastigare, adhortari, proelium, quod iam elanguerat,\nsolus accendere: confirmatisque tandem animis ire in\nhostem iubet.\n \n ",
                "19":"\n \n Rarior acies erat in dextro cornu\nPersarum:\n namque inde Bactriani discesserant ad\nopprimenda inpedimenta. Itaque Alexander laxatos ordines\ninvadit et multa caede hostium invehitur. \n ",
                "20":"\n At qui in\nlaevo cornu erant Persae, spe posse eum includi agmen\nsuum a tergo dimicantis opponunt: ingensque pericu- \nlum in medio haerens adisset, ni equites Agriani\ncalcaribus subditis circumfusos regi barbaros adorti essent\naversosque caedendo in se obverti coegissent. Turbata\nerat utraque acies. Alexander et a fronte et a tergo\n hostem habebat \n \n ",
                "21":"\n Qui averso ei instabant, et ipsi ab\nAgrianis equitibus premebantur. Bactriani inpedimentis\nhostium direptis reversi ordines suos recuperare non\npoterant, plura simul abrupta a ceteris agmina,\nubicumque alium alii fors miscuerat, dimicabant.\n \n ",
                "22":"\n Duo\n reges iunctis prope agminibus proelium accenderant.\nPlures Persae cadebant, par ferme utrimque numerus\nvulnerabatur. Curru Dareus, Alexander equo\nvehebatur.\n \n ",
                "23":"\n Utrumque delecti tuebantur sui immemores:\nquippe amisso rege nec volebant salvi esse nec\n poterant. Ante oculos sui quisque regis mortem\noccumbere ducebat egregium.\n \n ",
                "24":"\n Maximum tamen periculum\nadibant, quos maxime tuebantur: quippe sibi quisque\ncaesi regis expetebat decus.\n \n \n ",
                "25":"\n Ceterum, sive ludibrium\noculorum sive vera species fuit, qui circa Alexandrum\n erant, vidisse se crediderunt paulum super caput regis\nplacide volantem aquilam, non sono armorum, non\ngemitu morientium territam, diu que circa equum\nAlexandri pendenti magis quam volanti similis adparuit.\n\n \n ",
                "26":"\n Certe vates Aristander alba veste indutus et dextra\n praeferens lauream militibus in pugnam intentis avem\nmonstrabat haud dubium victoriae auspicium.\n \n ",
                "27":"\n Ingens\nergo alacritas et fiducia paulo ante territos accendit\nad pugnam, utique postquam auriga Darei, qui ante\n \nipsum sedens equos regebat, hasta transfixus est. Nec\naut Persae aut Macedones dubitavere, quin ipse rex\nesset occisus. \n ",
                "28":"\n Ergo lugubri ululatu et incondito\nclamore gemituque totam fere aciem adhuc aequo Marte\npugnantium turbavere cognati Darei et armigeri. Laevumque cornu in fugam effusum destituerat currum,\nquem a dextra parte stipati in medium agmen receperunt.\n \n ",
                "29":"\n Dicitur acinace stricto Dareus dubitasse, an\nfugae dedecus honesta morte vitaret: sed eminens curru\nnondum omnem suorum aciem proelio excedentem destituere erubescebat, \n ",
                "30":"\n dumque inter spem et\ndesperationem haesitat, sensim Persae cedebant et laxaverant\nordines. Alexander mutato equo — quippe plures\nfatigaverat — resistentium adversa ora fodiebat, fugientium\nterga. \n ",
                "31":"\n Iamque non pugna, sed caedes erat, cum is\nDareus quo que currum suum in fugam vertit. Haerebat\nin tergis fugientium victor, sed prospectum\noculorum nubes pulveris, quae ad caelum efferebatur, abstulerat:\n \n ",
                "32":"\n ergo haud secus quam in tenebris errabant\nad sonum notae vocis aut signum subinde coeuntes. Exaudiebant tamen strepitus habenarum, quibus equi\ncurrum vehentes identidem verberabantur: haec sola\nfugientis vestigia excepta sunt.\n \n "
            },
            "15":{
                "0":"\n At in laevo Macedonum cornu —\n Parmenio, sicut\nante est dictum, tuebatur — longe alia fortuna utriusque partis res gerebatur. Mazaeus cum omni suorum\nequitatu vehementer invectus urguebat Macedonum\n \nalas.\n \n ",
                "1":"\n Iamque abundans multitudine aciem circumvehi\ncoeperat, cum Parmenio equites nuntiare iubet\nAlexandro, in quo discrimine ipsi essent: ni mature\nsubveniretur, non posse sisti fugam.\n \n ",
                "2":"\n Iam multum viae\n praeceperat rex inminens fugientium tergis, cum a\nParmenione tristis nuntius venit. Refrenare equos\niussi, qui vehebantur, agmenque constitit frendente\nAlexandro, eripi sibi victoriam e manibus et Dareum\nfelicius fugere quam se sequi.\n \n ",
                "3":"\n Interim ad Mazaeum\n superati regis fama pervenerat: itaque, quamquam\nvalidior erat, tamen fortuna partium territus perculsis\nlanguidius instabat. Parmenio ignorabat quidem\ncausam sua sponte pugnae remissae, sed occasione\nvincendi strenue est usus. Thessalos equites ad se vocari\n iubet: \n ",
                "4":"\n \n“Ecquid videtis,” inquit, “istos, qui ferociter\nmodo instabant, pedem referre subito pavore\nperterritos? Nimirum nobis quoque regis nostri fortuna vicit.\n\n \n ",
                "5":"\n Omnia Persarum caede strata sunt. Quid cessatis? an\nne fugientibus quidem pares estis?” Vera dicere videbatur,\n et spes languentis quoque erexerat: subditis\ncalcaribus prorupere in hostem. Et illi iam non\nsensim, sed citato gradu recedebant, nec quicquam fugae,\nnisi quod nondum terga verterant, deerat. Parmenio\ntamen ignarus, quaenam in dextro cornu fortuna regis\n esset, repressit suos.\n \n ",
                "6":"\n Mazaeus dato pugnae spatio non\nrecto itinere, sed maiore et ob id tutiore circuitu\n \nTigrin superat et Babylona cum reliquiis devicti\nexercitus intrat.\n\n \n \n ",
                "7":"\n Dareus paucis fugae comitibus ad Lycum amnem\ncontenderat : quo traiecto dubitavit, an solveret pontem.\nQuippe hostem iam adfore nuntiabatur. Sed tot milia suorum, quae nondum ad amnem pervenerant, ponte\nrescisso videbat hostis praedam fore. \n ",
                "8":"\n Abeuntem, cum\nintactum sineret pontem, dixisse constat malle se\nsequentibus iter dare quam auferre fugientibus. Ipse\ningens spatium fuga emensus media fere nocte Arbela pervenit.\n \n ",
                "9":"\n Quis tot ludibria fortunae, ducum, agminum caedem\nmultiplicem, devictorum fugam, clades nunc singulorum,\nnunc universorum, aut animo adsequi queat aut\noratione conplecti? \n ",
                "10":"\n Propemodum saeculi res in unum illum diem, pro! fortuna cumulavit. Alii, qua\nbrevissimum patebat iter, alii devios saltus et ignotas\nsequentibus calles petebant. Eques pedesque confusi sine\nduce, armatis inermes, integris debiles inplicabantur.\n \n ",
                "11":"\n Deinde misericordia in metum versa, qui sequi non poterant, inter mutuos gemitus deserebantur. Sitis\npraecipue fatigatos et saucios perurebat, passimque\nomnibus rivis prostraverant corpora praeterfluentem\naquam hianti ore captantes. \n ",
                "12":"\n Quam cum avide\nturbidam hausissent, tendebantur extemplo praecordia premente limo resolutisque et torpentibus membris, cum\nsupervenisset hostis, no vis vulneribus excitabantur.\n \n ",
                "13":"\n Quidam occupatis proximis rivis deverterant longius,\n \nut, quidquid occulti humoris usquam manaret,\nexciperent, nec ulla adeo avia et sicca lacuna erat, ut\nvestigantium sitim falleret.\n \n ",
                "14":"\n E proximis vero itineri vicis\nululatus senum feminarumque exaudiebantur barbaro\n ritu Dareum adhuc regem clamantium.\n\n \n ",
                "15":"\n \n Alexander, ut supra dictum est, inhibito suorum\nimpetu ad Lycum amnem pervenerat, ubi ingens\nmultitudo fugientium oneraverat pontem, et plerique, cum\nhostis urgeret, in flumen se praecipitaverant gravesque\n armis et proelio ac fuga defetigati gurgitibus\nhauriebantur.\n \n ",
                "16":"\n Iamque non pons modo fugientes, sed\nne amnis quidem capiebat agmina sua inprovide\nsubinde cumulantis: quippe ubi intravit animos pavor, id\nsolum metuunt, quod primum formidare coeperunt.\n\n \n ",
                "17":"\n Alexander instantibus suis, ne inpune abeuntem hostem\nintermitteret sequi, hebetia esse tela et manus\nfatigatas tantoque cursu corpora exhausta et praeceps in\nnoctem diei tempus causatus est,\n \n ",
                "18":"\n re vera de laevo\ncornu, quod adhuc in acie stare credebat, sollicitus\n reverti ad ferendam opem suis statuit. Iamque signa\nconverterat, cum equites a Parmenione missi illius\nquoque partis victoriam nuntiant.\n \n ",
                "19":"\n Sed nullum hoc die\nmaius periculum adiit quam, dum copias reducit in\ncastra. Pauci eum et inconpositi sequebantur ovantes\n victoria — quippe omnes hostes aut in fugam effusos\n \naut in acie cecidisse credebant — \n ",
                "20":"\n : cum repente ex\nadverso apparuit agmen equitum, qui primo inhibuere\ncursum, deinde Macedonum paucitate conspecta turmas\nin obvios concitaverunt. \n ",
                "21":"\n Ante signa rex ibat\ndissimulato magis periculo quam spreto.\n \n ",
                "22":"\n Nec demit ei perpetua in dubiis rebus felicitas. Namque praefectum\nequitatus avidum certaminis et ob id ipsum incautius\nin se ruentem hasta transfixit: quo ex equo lapso\nproximum ac dein plures eodem telo confodit.\n \n ",
                "23":"\n Invasere turbatos amici quoque. Nec Persae inulti cadebant: quippe non universae acies quam hae tumultuariae\nmanus vehementius iniere certamen. \n ",
                "24":"\n Tandem\nbarbari, cum obscura luce tutior fuga videretur esse\nquam pugna, dispersis agminibus abiere. Rex\nextraordinario periculo defunctus incolumis suos reduxit in castra.\n\n \n \n ",
                "25":"\n Cecidere Persarum, quorum numerum victores finire\npotuerunt, milia XL, Macedonum minus quam CCC\ndesiderati sunt. \n ",
                "26":"\n Ceterum hanc victoriam rex maiore\nex parte virtuti quam fortunae suae debuit:\n \n ",
                "27":"\n animo, non, ut antea, loco vicit. Nam et aciem peritissime\ninstruxit et promptissime ipse pugnavit et magno\nconsilio iacturam sarcinarum inpedimentorumque\ncontempsit, cum in ipsa acie summae rei videret esse\ndiscrimen,\n \n ",
                "28":"\n dubioque adhuc pugnae eventu pro victore se gessit. Perculsos deinde hostis ut fudit, fugientes,\nquod in illo ardore animi vix credi potest, prudentius\nquam avidius persecutas est. \n ",
                "29":"\n Nam si parte exercitus\nadhuc in acie stante instare cedentibus perseverasset,\n \naut culpa sua victus esset aut aliena virtute vicisset.\nIam si multitudinem equitum occurrentium extimuisset,\nvictori aut foede fugiendum aut miserabiliter cadendum\nfuit.\n \n ",
                "30":"\n Ne duces quidem copiarum sua laude fraudandi\n sunt. Quippe vulnera, quae quisque excepit, indicia\nvirtutis sunt:\n \n ",
                "31":"\n Hephaestionis brachium hasta ictum est,\nPerdicca et Coenos et Menidas sagittis prope occisi.\n\n \n ",
                "32":"\n Et, si vere aestimare Macedonas, qui tunc erant,\nvolumus, fatebimur et regem talibus ministris et illos tanto\n rege fuisse dignissimos. \n "
            }
        },
        "2":{
            "0":{
                "0":"\n \nQuae interim ductu imperioque Alexandri vel in \nGraecis vel Illyriis ac Thraecia gesta sunt, si suis\nquaeque temporibus reddere voluero, interrumpendae sunt\nres Asiae, \n ",
                "1":"\n quas utique ad fugam mortemque Darei\nuniversas in conspectum dari et, sicut inter se cohaerent, ita opere ipso coniungi haud paulo aptius videri\npotest. Igitur, quae proelio apud Arbela coniuncta\nsunt, ordiar dicere.\n \n ",
                "2":"\n Dareus media fere nocte Arbela pervenerat,\n\n \n ",
                "3":"\n eodemque magnae partis amicorum eius ac militum fugam fortuna conpulerat. Quibus convocatis exponit haud\ndubitare se, quin Alexander celeberrimas urbes\nagrosque omni copia rerum abundantes petiturus esset:\n \npraedam opimam paratamque ipsum et milites eius\nspectare.\n \n ",
                "4":"\n Id suis rebus tali in statu saluti fore:\nquippe se deserta cum expedita manu petiturum.\nUltima regni sui adhuc intacta esse: inde bello vires\n haud aegre reparaturum.\n \n ",
                "5":"\n Occuparet sane gazam\navidissima gens et ex longa fame satiaret se auro, mox\nfutura praedae sibi: usu didicisse pretiosam\nsupellectilem pelicesque et spadonum agmina nihil aliud fuisse\nquam onera et inpedimenta. Eadem trahentem\n Alexandrum, quibus rebus antea vicisset, inferiorem fore.\n\n \n ",
                "6":"\n Plena omnibus desperationis videbatur oratio: quippe\nBabylona, urbem opulentissimam, dedi cernentibus:\niam Susa, iam cetera ornamenta regni, causam belli,\nvictorem occupaturum.\n \n ",
                "7":"\n At illе docere pergit non\n speciosa dictu, sed usu necessaria in rebus adversis\nsequenda esse: ferro geri bella, non auro, viris, non\nurbium tectis. Omnia sequi armatos: sic maiores suos\nperculsos in principio rerum celeriter pristinam\nreparasse fortunam.\n \n ",
                "8":"\n Igitur sive confirmatis eorum animis\n sive imperium magis quam consilium sequentibus\nMediae fines ingressus est.\n\n \n ",
                "9":"\n \n Paulo post Alexandro Arbela traduntur regia\nsupellectile ditique gaza repleta: mi milia talentum\nfuere, praeterea pretiosae vestes, totius, ut supra\n dictum est, exercitus opibus in illam sedem congestis.\n\n \n ",
                "10":"\n Ingruentibus deinde morbis, quos odor cadaverum totis\niacentium campis vulgaverat, maturius castra movit.\n \nEuntibus a parte laeva Arabia, odorum fertilitate\nnobilis regio: \n ",
                "11":"\n campestre iter est in terra inter Tigrin\net Euphraten iacenti tam uberi et pingui, ut a pastu\nrepelli pecora dicantur, ne satietas perimat. Causa\nfertilitatis est humor,\n \n ",
                "12":"\n qui ex utroque amne manat, toto fere solo propter venas aquarum resudante. Ipsi\namnes ex Armeniae montibus profluunt ac magno\ndeinde aquarum divortio iter, quod coeperunt,\npercurrunt: 11 milia et quingenta stadia emensi sunt, qui\namplissimum intervallum circa Armeniae montes notaverunt. \n ",
                "13":"\n Idem cum Mediam et Gordyaeorum terram\nsecare coeperunt, paulatim in artius coeunt et, quo\nlongius manant, hoc angustius inter se spatium terrae\nrelinquunt. \n ",
                "14":"\n Vicini maxime sunt in campis, quos\nincolae Mesopotamiam appellant: mediam nam que ab utroque latere cludunt. Tandem per Babyloniorum\nfines in Rubrum mare inrumpunt. \n ",
                "15":"\n Alexander quartis\ncastris ad Mennim urbem pervenit. Caverna ibi est,\nex qua fons ingentem bituminis vim effundit, adeo ut\nsatis constet Babylonios muros ingentis operis huius fontis bitumine interlitos esse.\n\n \n \n ",
                "16":"\n Ceterum Babylona procedenti Alexandro Mazaeus,\nqui ex acie in eam urbem confugerat, cum adultis\n \nliberis supplex occurrit urbem seque dedens. Gratus\nadventus eras regi fuit: quippe magni operis obsidio\nfutura erat tam munitae urbis.\n \n ",
                "17":"\n Ad hoc vir inlustris\net manu promptus famaque etiam proximo proelio\n Celebris et ceteros ad deditionem suo incitaturus\nexemplo videbatur. Igitur hunc quidem benigne cum liberis\nexcipit:\n \n ",
                "18":"\n ceterum quadrato agmine, quod ipse ducebat,\nvelut in aciem irent, ingredi suos iubet. Magna pars\nBabyloniorum constiterat in muris avida cognoscendi\n novum regem, plures obviam egressi sunt.\n \n ",
                "19":"\n Inter quos\nBagophanes, arcis et regiae pecuniae custos, ne studio\na Mazaeo vinceretur, totum iter floribus coronisque\nconstraverat argenteis altaribus utroque latere\ndisposais, quae non ture modo, sed omnibus odoribus\n cumulaverat.\n \n ",
                "20":"\n Dona eum sequebantur greges pecorum\nequorumque, leones quoque et pardales caveis\npraeferebantur.\n \n ",
                "21":"\n Magi deinde suo more carmen canentes, post\nhos Chaldaei Babyloniorumque non vates modo, sed\netiam artifices cum fidibus sui generis ibant: laudes\n hi regum canere soliti, Chaldaei siderum motus et\nstatas vices temporum ostendere.\n \n ",
                "22":"\n Equites deinde\nBabylonii suo equorumque cultu ad luxuriam magis\nquam ad magnificentiam exacto ultimi ibant. Rex\narmatis stipatus oppidanorum turbam post ultimos\n \npedites ire iussit: ipse cum curru urbem ac deinde\nregiam intravit. Postero die supellectilem Darei et\nomnem pecuniam recognovit.\n\n \n \n ",
                "23":"\n Ceterum ipsius urbis pulchritudo ac vetustas non\nregis modo, sed etiam omnium oculos in semet haud inmerito convertit. Samiramis eam condiderat, non,\nut plerique credidere, Belus, cuius regia ostenditur.\n \n ",
                "24":"\n Murus instructus laterculo coctili bitumine interlito\nspatium XXX et duorum pedum in latitudinem\namplectitur:\n \n ",
                "25":"\n quadrigae inter se occurrentes sine periculo commeare dicuntur. Altitudo muri L cubitorum eminet\nspatio: turres denis pedibus quam murus altiores sunt.\nTotius operis ambitus CCCLXV stadia conplectitur:\nsingulorum stadiorum structuram singulis diebus\nperfectam esse memoriae proditum est. \n ",
                "26":"\n Aedificia non sunt admota muris, sed fere spatium iugeri unius absunt.\nAc ne totam quidem urbem tectis occupaverunt\n— per LXXX stadia habitabatur —, nec omnia\ncontinua sunt, credo, quia tutius visum est pluribus locis\nspargi. \n ",
                "27":"\n Cetera serunt coluntque, ut, si externa vis ingruat, obsessis alimenta ex ipsius urbis solo subministrentur.\nEuphrates interfluit magnaeque molis\ncrepidinibus coercetur. Sed omnium operum\nmagnitudinem circumveniunt cavernae ingentem in\naltitudinem pressae ad accipiendum impetum fluminis: quod ubi adpositae crepidinis fastigium excessit, urbis tecta\ncorriperet, nisi essent specus lacusque, qui exciperent.\n \n ",
                "28":"\n Coctili laterculo structi sunt, totum opus bitumine\nadstringitur. Pons lapideus flumini inpositus iungit\n \nurbem. Hic quoque inter mirabilia Orientis opera\nnumeratus est. Quippe Euphrates altum limum vehit,\nquo penitus ad fundamenta iacienda egesto vix\nsuffulciendo operi firmum reperiunt solum:\n \n ",
                "29":"\n harenae autem\n subinde cumulatae et saxis, quis pons sustinetur,\nadnexae morantur amnem, qui retentus acrius, quam si\n libero cursu mearet, inliditur.\n \n ",
                "30":"\n Arcem quoque ambitu\nXX stadia conplexam habent. XXX pedes in terram\nturrium fundamenta demissa sunt, ad LXXX summu\n munimenti fastigium pervenit.\n \n ",
                "31":"\n Super arcem, vulgatum\nGraecorum fabulis miraculum, pensiles horti sunt,\nsummam murorum altitudinem aequantes multarumque\narborum umbra et proceritate amoeni.\n \n ",
                "32":"\n Saxo pilae,\nquae totum onus sustinent, instructae sunt: super pilas\n lapide quadrato solum stratum est patiens terrae, quam\naltam iniciunt, et humoris, quo rigant terras: adeoque\nvalidas arbores sustinet moles, ut stipites earum VIII\ncubitorum spatium crassitudine aequent, in L pedum\naltitudinem emineant frugiferaeque sint, ut si terra\n sua alerentur.\n \n ",
                "33":"\n Et, cum vetustas non opera solum\nmanu facta, sed etiam ipsam naturam paulatim\nexedendo perimat, haec moles, quae tot arborum radicibus\npremitur tantique nemoris pondere onerata est,\n \ninviolata durat: quippe XX pedes lati parietes sustinent XI\npedum intervallo distantes, ut procul visentibus silvae\nmontibus suis inminere videantur. \n ",
                "34":"\n Syriae regem\nBabylone regnantem hoc opus esse molitum memoriae\nproditum est, amore coniugis victum, quae desiderio nemorum silvarumque in campestribus locis virum\nconpulit amoenitatem naturae genere huius operis\nimitari.\n\n \n \n ",
                "35":"\n Diutius in hac urbe quam usquam constitit rex,\nnec alio loco disciplinae militari magis nocuit. Nihil urbis eius corruptius moribus, nihil ad inritandas inliciendasque\ninmodicas cupiditates instructius. \n ",
                "36":"\n Liberos\nconiugesque cum hospitibus stupro coire, modo pretium\nflagitii detur, parentes maritique patiuntur. Convivales\nludi tota Perside regibus purpuratisque cordi sunt, Babylonii maxime in vinum et, quae ebrietatem sequuntur,\n \n ",
                "37":"\n effusi sunt. Feminarum convivia ineuntium in\nprincipio modestus est habitus, dein summa quaeque\namicula exuunt paulatimque pudorem profanant, ad\nultimum — honos auribus habitus sit — ima corporum velamenta proiciunt. Nec meretricum hoc dedecus\nest, sed matronarum virginumque, apud quas comitas\nhabetur vulgati corporis vilitas. \n ",
                "38":"\n Inter haec flagitia\nexercitus ille domitor Asiae per XXIIII dies saginatus\nad ea, quae sequebantur, discrimina haud dubie debilior futurus fuit, si hostem habuisset.\n \nCeterum, quo minus damnum sentiret, identidem\nincremento renovabatur.\n \n ",
                "39":"\n Namque Amyntas Andromeni\nab Antipatro Macedonum peditum VI milia adduxit,\n\n \n ",
                "40":"\n D praeterea eiusdem generis equites, cum his DC\n Thracas adiunctis peditibus suae gentis in milibus D,\net ex Peloponneso mercennarius miles ad IIII milia\nadvenerat cum trecentis octoginta equitibus.\n \n ",
                "41":"\n Idem\nAmyntas adduxerat L principum Macedoniae liberos\nadultos ad custodiam corporis. Quippe inter epulas\n hi sunt regibus ministri idemque equos ineuntibus\nproelium admovent venantesque comitantur et\nvigiliarum vices ante cubiculi fores servant: magnorumque\npraefectorum et ducum haec incrementa sunt et\nrudimenta.\n\n \n ",
                "42":"\n Igitur rex arci Babylone Agathone praesidere iusso\ncum septingentis Macedonum trecentisque mercede\nconductis praetores, qui regioni Babyloniae ac Ciliciae\npraeessent, Meneta et Apollodorum relinquit. n milia\nhis militum cum mille talentis data: utrique praeceptum,\n ut in supplementum milites legerent.\n \n ",
                "43":"\n Mazaeum\ntransfugam satrapea Babylone donat, Bagophanem, qui\narcem tradiderat, se sequi iussit, Armenia Mithreni,\nSardium proditori, data est.\n \n ",
                "44":"\n Ex pecunia deinde Ba-\n \nbylone tradita Macedonum equitibus sesceni denarii\ntributi: peregrinus eques quingenos accepit, ducenos\npedes domesticus, mercennurius duorum Stipendium\nmensum.\n \n "
            },
            "1":{
                "0":"\n His ita conpositis in regionem,\n quae Sittacene\nvocatur, pervenit:\n fertilis terra copia rerum et omni\ncommeatu abundans. \n ",
                "1":"\n Itaque diutius ibi substitit ac,\nne desides otio demitterent animos, iudices dedit\npraemiaque proposuit de virtute militari certantibus nova:\n \n ",
                "2":"\n qui fortissimi iudicati essent, singulis militum milibus praefuturi erant — chiliarchas vocabant—tunc primum in\nnunc numerum copiis distributis: namque antea\nquingenariae cohortes fuerant nec fortitudini praemia\ncesserant. \n ",
                "3":"\n Ingens militum turba convenerat egregio\ninterfutura certamini, testis eadem cuiusque factorum et de iudicibus latura sententiam: quippe verone an\nfalso honos cuique haberetur, ignorari non poterat.\n \n ",
                "4":"\n Primus omnium virtutis causa donatus est Atarrhias\nsenior, qui omissum apud Halicarnason a iunioribus\nproelium unus maxime accenderat, proximus ei Antigenes visus est, tertium locum Philotas Augaeus obtinuit,\nquartus Amyntae datus, post hos Antigonus et ab eo\nLyncestes Amyntas fuit, septimum locum Theodotus,\n \n ",
                "5":"\n ultimum obtinuit Hellanicus. In disciplina quoque\nmilitari relicta a maioribus pleraque summa utilitate \nmutavit. Nam cum ante equites in suam quisque\ngentem discriberentur seorsus a ceteris, exempto\nnationum discrimine praefectis non utique suarum gentium,\nsed delectis attribuit.\n \n ",
                "6":"\n Tuba, cum castra movere vellet,\n signum dabat, cuius sonus plerumque tumultuantium\nfremitu ex oriente haud satis exaudiebatur: ergo\nperticam, quae undique conspici posset, supra praetorium\nstatuit, ex qua signum eminens pariter omnibus\nconspicuum observabatur ignis noctu, fumus interdiu.\n\n \n ",
                "7":"\n \n Iamque Susa ei adituro Abulites, regionis eius\n praefectus, sive Darei iussu, ut Alexandrum praeda\nretineret, sive sua sponte filium obviam misit,\ntraditurum se urbem promittens.\n \n ",
                "8":"\n Benigne iuvenem excepit\nrex et eodem duce ad Choaspin amnem pervenit, delicatam,\n ut fama est, vehentem aquam. Hic Abulites\ncum donis regalis opulentiae occurrit.\n \n ",
                "9":"\n Dromades cameli\ninter dona erant velocitatis eximiae, XII elephanti\na Dareo ex India acciti, iam non terror, ut speraverat,\nMacedonum, sed auxilium, opes victi ad victorem transferente\n fortuna.\n \n ",
                "10":"\n Ut vero urbem intravit, incredibilem\nex thesauris summam pecuniae egessit, L milia\ntalentum argenti non signati forma, sed rudi pondere.\n\n \n ",
                "11":"\n Multi reges tantas opes longa aettur: quas una hora in\n externi regis manus intulit.\n \n ",
                "12":"\n Consedit deinde in regia\nsella multo excelsiore quam pro habitu corporis.\nItaque, cum pedes imum gradum non contingerent, unus\n \nex regiis pueris mensam subdidit pedibus. \n ",
                "13":"\n Et cum\nspadonem, qui Darei fuerat, ingemiscentem\nconspexisset rex, causam maestitiae requisivit. Illе indicat Da\nreum vesci in ea solitum, seque sacram eius mensam\nad ludibrium recidentem sine lacrimis conspicere non posse. \n ",
                "14":"\n Subiit ergo regem verecundia violandi\nhospitales deos, iamque subduci iubebat, cum Philotas:\n“Minime vero haec feceris, rex, sed omen quoque accipe,\nmensam, ex qua libavit hostis epulas, tuis pedibus\nesse subiectam.”\n \n \n ",
                "15":"\n Rex Persidis finem aditurus Susa urbem Archelao\net praesidium III milium tradidit, Xenophilo arcis cura\nmandata est mille Macedonum aetate gravibus praesidere\narcis custodiae iussis, \n ",
                "16":"\n thesaurorum Callicrati\ntutela permissa, satrapea regionis Susianae restituta Abulitae. Matrem quoque et liberos Darei in eadem\nurbe deponit. \n ",
                "17":"\n Ac forte Macedonicas vestes multamque\npurpuram dono ex Macedonia sibi missam cum iis,\nquae confecerant, tradi Sisigambi iubet — omni\nnamque honore eam et filii quoque pietate prosequebatur — \n ",
                "18":"\n admonerique iussit , ut, si cordi ei quoque vestis\nesset, conficere eam neptes suas adsuefaceret, donoque\nse, quae docerent, dare. Ad hanc vocem lacrimae\nobortae prodidere animum aspernantis id munus: quippe\nnon aliud magis in contumeliam Persarum feminae \naccipiunt quam admovere lanae manus.\n \n ",
                "19":"\n Nuntiant,\nqui dona tulerant, tristem esse Sisigambim, dignaque\nres et excusatione et solacio visa. Ipse ergo pervenit\nad eam et: “Mater,” inquit, “hanc vestem, qua indutus\n sum, sororum non donum solum, sed etiam opus vides:\n\n \n ",
                "20":"\n nostri decepere me mores. Cave, obsecro, in\ncontumeliam acceperis ignorationem meam. Quae tui moris\nesse cognovi, ut spero, abunde servata sunt.\n \n ",
                "21":"\n Scio\napud vos filio in conspectu matris nefas esse considere,\n nisi cum ilia permisit: quotienscumque ad te\nveni, donec, ut considerem, adnueres, ipse steti.\nProcumbens venerari me saepe voluisti: inhibui.\nDulcissimae matri Olympiadi nomen debitum tibi reddo.” \n "
            },
            "2":{
                "0":"\n \nMitigato animo eius rex quartis castris pervenit\n ad Tigrim fluvium: Pasitigrim incolae vocant. Oritur\nin montibus Uxiorum et per l, stadia silvestribus ripis\npraeceps inter saxa devolvitur.\n \n ",
                "1":"\n Accipiunt deinde eum\ncampi, quos clementiore alveo praeterit, iam navium\npatiens. DC sunt stadia mollioris soli, per quod leni\n tractu aquarum Persico mari se insinuat.\n \n ",
                "2":"\n Amne\nsuperato cum vnn milibus peditum et Agrianis\nsagittariisque atque Graecorum mercennariorum tribus milibus\nadditis mille Thracum in regionem Uxiorum pervenit.\nFinitima Susis est et in primam Persidem excurrit\n \nartum inter se et Susianos aditum relinquens. \n ",
                "3":"\n Medates\nerat regionis praefectus, haud sane temporum homo:\n \n ",
                "4":"\n quippe ultima pro fide experiri decreverat. Sed periti\nlocorum Alexandrum docent occultum iter esse per\ncalles et aversum ab urbe:\n \n ",
                "5":"\n si paucos misisset leviter armatos, super capita hostium evasuros. Cum\nconsilium placuisset, idem itinerum fuerunt duces. M et\nD mercede conducti et Agriani fere M Tauroni\npraefecto dati ac post solis occasum iter ingredi iussi.\n \n ",
                "6":"\n Ipse tertia vigilia castris motis circa lucis ortum superat angustias caesaque materia cratibus et pluteis\nfaciundis, ut, qui turres admoverent, extra teli iactum\nessent, urbem obsidere coepit. \n ",
                "7":"\n Praerupta erant omnia\nsaxis et cotibus inpedita. Multis ergo vulneribus\ndepulsi,\n \n ",
                "8":"\n ut quibus non cum hoste solum, sed etiam cum loco dimicandum esset, subibant tamen, quia rex inter\nprimos constiterat interrogans, tot urbium victores an\nerubescerent haerere in obsidione castelli exigui et\nignobilis, simul admonens Tauronem mox auxilium\nesse laturum. Inter haec eminus petebatur: quem testudine obiecta milites — ut recederet, erpellere\nnequierant —\n \n ",
                "9":"\n \n tuebantur. Tandem Tauron super arcem\nurbis se cum suo agmine ostendit. Ad cuius\nconspectum et hostium animi labare et Macedones\nacrius proelium inire coeperunt. \n ",
                "10":"\n Anceps oppidanos malum urguebat, nec sisti vis hostium poterat.\nPaucis ad moriendum, pluribus ad fugam animus fuit,\nmagna pars in arcem concessit. Inde XXX oratoribus\nmissis ad deprecandum triste responsum a rege\n \nredditur, non esse veniae locum.\n \n ",
                "11":"\n Itaque suppliciorum\nquoque metu perculsi ad Sisigambim, Darei matrem,\nocculto itinere ignotoque hostibus mittunt, qui\npeterent, ut ipsa regem mitigaret, haud ignari, parentis\n eam loco diligi colique. Et Medates sororis eius\nfiliam secum matrimonio iunxerat, Dareum propinqua\ncognatione contingens.\n \n ",
                "12":"\n Diu Sisigambis supplicum\nprecibus repugnavit abnuens deprecationem pro illis\n non convenire fortunae, in qua esset, adiecitque\n metuere sese, ne victoris indulgentiam fatigaret,\nsaepiusque cogitare, captivam esse se quam reginam fuisse.\n\n \n ",
                "13":"\n Ad ultimum victa litteris Alexandrum ita deprecata\nest, ut ipsum excusaret, quod deprecaretur: petere se,\nut illis quoque, si minus, sibi ignosceret: pro necessario\n ac propinquo suo, iam non hoste, sed supplice,\ntantum vitam precari.\n \n ",
                "14":"\n Moderationem clementiamque\nregis, quae tunc fuit, vel una haec res possit\nostendere: non Medati modo ignovit, sed omnes et deditos\net captivos et libertate atque inmunitate donavit,\n urbem reliquit intactam, agros sine tributo colere\npermisit. A victore Dareo plura mater non\ninpetrasset.\n\n \n ",
                "15":"\n \n Uxiorum dein gentem subactam Susianorum satrapaе\ncontribuit divisisque cum Parmenione copiis illum\n campestri itinere procedere iubet, ipse cum expedito\nagmine iugum montium cepit, quorum perpetuum\ndorsum in Persidem excurrit.\n \n ",
                "16":"\n Omni hac regione vastata\ntertio die Persidem, quinto angustias, quas illi Susidas\npylas vocant, intrat. Ariobarzanes has cum XXV\n \nmilibus peditum occupaverat, rupes undique praeruptas\n et abscisas , in quarum cacuminibus extra teli iactum\nbarbari stabant de industria quieti et paventibus similes,\n \n ",
                "17":"\n donec in artissimas fauces penetraret agmen. Quod\nubi contemptu sui pergere vident, tum vero ingentis magnitudinis saxa per montium prona devolvunt, quae\nincussa saepius subiacentibus petris maiore vi incidebant\nnec singulos modo, sed agmina proterebant.\n \n ",
                "18":"\n Fundis quoque excussi lapides et sagittae undique\ningerebantur. Nec id miserrimum fortibus viris erat, sed quod inulti, quod ferarum ritu veluti in fovea deprehensi\ncaederentur. \n ",
                "19":"\n Ira igitur in rabiem versa\neminentia saxa conplexi, ut ad hostem pervenirent, alius\nalium levantes conabantur ascendere: ea ipsa\nmultorum simul manibus convolsa in eos,\n \n ",
                "20":"\n qui conmoverant, recidebant. Nec stare ergo poterant nec niti, ne\ntestudine quidem protegi, cum tantae molis onera\npropellerent barbari. Regem non dolor modo, sed etiam\npudor temere in illas angustias coniecti exercitus angebat.\n \n ",
                "21":"\n Invictus ante eam diem fuerat nihil frustra ausus, inpune Ciliciae fauces intraverat, mare quoque novum\nin Pamphyliam iter aperuerat: tunc haesitabat deprehensa\nfelicitas, \n ",
                "22":"\n nec aliud remedium erat quam reverti,\nqua venerat. Itaque signo receptui dato densatis\nordinibus scutisque super capita consertis retro evadere ex angustiis iubet. XXX fuere stadia, quae remensi\nsunt.\n \n "
            },
            "3":{
                "0":"\n Tum castris undique aperto loco positis non con- \n \nsultare modo, quid agendum esset, sed vates quoque\nadhibere coepit a superstitione animi.\n \n ",
                "1":"\n Sed quid tunc\npraedicere Aristander, cui tum plurimum credebat ex\nvatibus, poterat? Itaque damnatis intempestivis\n sacrificiis peritos locorum convocari, iubet: per Mediam\niter ostendebant tutum apertumque.\n \n ",
                "2":"\n Sed rex deserere\nmilites insepultos erubescebat ita tradito more, ut vix\nullum militiae tam sollemne esset munus quam humandi\nsuos. Captivos ergo, quos nuper exceperat, vocari\n iubet.\n \n ",
                "3":"\n Inter quos erat quidam Graecae Persicaeque\nlinguae peritus, qui frustra eum in Persidem montium\ndorso exercitum ducere adfirmat, silvestres esse calles\nvix singulis pervios, omnia contegi frondibus\ninplexosque arborum ramos silvas committere.\n \n ",
                "4":"\n Namque Persis\n ab altero latere perpetuis montium iugis clauditur. Hoc\ndorsum, quod in longitudinem MDC, in latitudinem CLXX\nstadia procurrit, a Caucaso monte ad Rubrum mare\npertinet, quaque defecit mons, aliud munimentum,\nfretum, obiectum est.\n \n ",
                "5":"\n Planities deinde sub radicibus montium\n spatiosa procumbit, fertilis terra multisque vicis\natque urbibus frequens.\n \n ",
                "6":"\n Araxes amnis per hos campos\nmultorum aquas torrentium evolvit in Medum: Medus\nad mare ad meridiem versus — minor amnis eo, quem\naccepit —\n \n ",
                "7":"\n evehitur, gignendaeque herbae non alius est\n aptior, quidquid adluit, floribus vestiens. Platani\nquoque et populi contegunt ripas, ita ut procul visentibus\ncontinuata videantur montibus nemora riparum. Quippe\n \nobumbratus amnis presso in solum alveo delabitur,\ninminentque colles,. ipsi quoque frondibus laeti, radices\neorum humore subeunte. \n ",
                "8":"\n Regio non alia tota Asia\nsalubrior habetur: temperat caelum hinc perpetuum\niugum opacum et umbrosum, quod aestus levat, illinc mare adiunctum, quod modico tepore terras fovet.\n \n \n ",
                "9":"\n His\ncaptivus expositis interrogatus a rege, auditune an\noculis conperta haberet, quae diceret, pastorem se fuisse\net omnes eas calles percurrisse respondit: \n ",
                "10":"\n bis captum,\nsemel a Persis in Lycia, iterum ab ipso. Subit animum regis memoria oraculo editae sortis: quippe\nconsulenti responsum erat, ducem in Persidem ferentis\nviae Lycium civem fore. \n ",
                "11":"\n Igitur promissis, quanta et\npraesens necessitas exigebat et ipsius fortuna capiebat,\noneratum armari iubet Macedonum more et, quod bene verteret, monstrare iter quamvis arduum et praeceps :\nevasurum se esse cum paucis, nisi forte crederet, qua\nipse pecoris causa isset, Alexandrum pro gloria et perpetua\nlaude ire non posse. \n ",
                "12":"\n Etiam atque etiam docere\ncaptivus, quam difficile iter esset, maxime armatis. \n ",
                "13":"\n Tum rex : “Praedem,” inquit, “me accipe neminem eorum,\nqui secuntur, recusaturum ire, qua duces.” Cratero igitur\nad custodiam castrorum relicto cum peditibus, quis\nadsueverat, et iis copiis, quas Meleager ducebat, et\nsagittariis equitibus м praecipit, ut castrorum specie manente plures de industria ignes fieri imperet, quo\nmagis barbari credant ipsum regem in castris esse.\n \n ",
                "14":"\n Ceterum, si forte Ariobarzanes cognovisset per callium\nanfractus intrare se et ad occupandum iter suum\npartem copiarum temptasset opponere, Craterus eum inlato \nterrore retineret ad propius periculum conversurum\nagmen:\n \n ",
                "15":"\n sin autem ipse hostem fefellissetet saltum\noccupasset, cum trepidantium barbarorum tumultum\nexaudisset, persequens tum regem id ipsum iter, quo pridie\n pulsi fuerant, ne dubitaret ingredi: quippe vacuum fore\n hostibus in semet aversis.\n \n ",
                "16":"\n Ipse tertia vigilia silenti\nagmine ac ne tuba quidem dato signo pergit ad\ndemonstratum iter callium : tridui alimenta portare\nmilitem iusserat leviter armatum.\n \n ",
                "17":"\n Sed praeter invias rupes ac\n praerupta saxa vestigium subinde fallentia nix cumulata\nvento ingredientis fatigabat: quippe velut in foveas\ndelati hauriebantur et, cum a commilitonibus\nadlevarentur, trahebant magis adiuvantes quam sequebantur.\n\n \n ",
                "18":"\n Nox quoque et ignota regio ac dux — incertum an\n satis fidus — multiplicabant metum: si custodes\nfefellisset, quasi feras bestias ipsos posse deprehendi. Ex\nunius captivi vel fide vel anima pendere et regis\nsalutem et suam.\n \n ",
                "19":"\n Tandem venere in iugum. A dextra iter\nad ipsum Ariobarzanen erat: hic Philotam et Coenon\n cum Amynta et Polyperconte expeditam habentes\nmanum relinquit, monitos, ut, quia et eques pediti iret\nmixtus et quam pinguissimum esset solum et pabuli\nfertile, sensim procederent: duces erant itineris de\ncaptivis dati.\n \n ",
                "20":"\n Ipse cum armigeris et ala, quam agema\n appellabant, ardua semita, sed longius a stationibus\nhostium remota multa cum vexatione processit.\n \n ",
                "21":"\n Medius\nerat dies et fatigatis necessaria quies — quippe\ntantundem itineris supererat, quantum emensi erant, sed\n \nminus praecipitis atque ardui —: \n ",
                "22":"\n itaque refectis cibo\nsomnoque militibus secunda vigilia surgit. Et cetera\nquidem haud aegre praeterit, ceterum, qua se montium\niugum paulatim ad planiora demittit, ingens vorago\nconcursu cavata torrentium iter ruperat. \n ",
                "23":"\n Ad hoc arborum rami alius alio inplicati et cohaerentes ut\nperpetuam obiecerant saepem. \n ",
                "24":"\n Desperatio igitur ingens,\nadeo ut vix lacrimis abstinerent, incesserat. Praecipue\nobscuritas terrori erat : nam etiam si qua sidera\ninternitebant, continenti fronde tectae arbores conspicere prohibebant. Ne aurium quidem usus supererat silvas\nquatiente vento, qui concurrentibus ramis maiorem\nquam pro flatu sonum edebat. \n ",
                "25":"\n Tandem expectata lux\nomnia, quae terribiliora nox fecerat, minuit: circumiri\nbrevi spatio poterat eluvies,\n \n ",
                "26":"\n et sibi quisque dux itineris coeperat fieri.\n Evadunt ergo in editum verticeni: ex\nquo hostium statione conspecta strenue armati a tergo\nse ostendunt nihil tale metuentibus. \n ",
                "27":"\n Quorum pauci,\nqui congredi ausi erant, caesi sunt. Itaque hinc\nmorientium gemitus, hinc ad suos recurrentium miserabilis facies integros quoque, antequam discrimen experirentur,\n \n ",
                "28":"\n in fugam avertit. Fremitu deinde in castra,\nquis Craterus praesidebat, inlato ad occupandas\nangustias, in quibus pridie haeserant, miles educitur.\n \n ",
                "29":"\n Simul et Philotas cum Polyperconte Amyntaque et Coeno diversum iter ingredi iussus alium terrorem intulit\nbarbaris. \n ",
                "30":"\n Undique ergo Macedonum armis\nfulgentibus ancipiti malo oppressi memorabile tamen\nproelium edunt. Ut opinor, ignaviam quoque necessitas\nacuit, et saepe desperatio spei causa est. \n ",
                "31":"\n Nudi \nconplectebantur armatos et ingenti corporum mole\nsecum ad terram detrahentes ipsorum telis plerosque\nfodiebant.\n \n ",
                "32":"\n Ariobarzanes tamen XL ferme equitibus et\nv milibus peditum stipatus per mediam aciem Macedonum\n cum multo suorum atque hostium sanguine\nerupit, Persepolim urbem, caput regionis, occupare\nfestinans.\n \n ",
                "33":"\n Sed a custodibus urbis exclusus consecutis\nstrenue hostibus cum omnibus fugae comitibus renovato\nproelio cecidit. Craterus quoque raptim agmine acto\n supervenit.\n \n "
            },
            "4":{
                "0":"\n \n Rex eodem loco, quo hostium copias fuderat, castra\ncommunit. Quamquam enim undique fugati hostes\nvictoriam concesserant, tamen praealtae praecipitesque\nfossae pluribus locis obiectae abruperant iter, sensimque\n et caute progrediandum erat iam non hostium, sed\nlocorum fraude suspecta.\n \n ",
                "1":"\n Procedenti ei litterae\nredduntur a Tiridate, custode pecuniae regiae, indicantes\neos, qui in urbe essent, audito eius adventu diripere\nvelle thesauros: properaret occupare thesauros dimissos:\n expeditum iter esse, quamquam Araxes amnis\ninterfluat.\n \n ",
                "2":"\n Nullam virtutem regis iustius quam\nceleritatem laudaverim: relictis pedestribus copiis tota nocte\nvectus cum equitibus itineris tanto spatio fatigatis ad\nAraxen prima luce pervenit.\n \n ",
                "3":"\n Vici erant in propinquo:\n quibus dirutis pontem ex materia eorum subditis saxis\nstrenue induxit.\n\n \n ",
                "4":"\n Iamque haud procul urbe erant, cum miserabile\nagmen inter pauca fortunae exempla memorandum regi\noccurrit. Captivi erant Graeci ad nn milia fere, quos\n Persae vario suppliciorum modo adfecerant.\n \n ",
                "5":"\n Alios pе-\n \ndibus, quosdam manibus auribusque amputatis\ninustisque barbararum litterarum notis in longum sui\nludibrium reservaverant et, cum se quoque alienae\ndicionis esse cernerent, volentes regi occurrere non\nprohibuerant. \n ",
                "6":"\n Invisitata simulacra, non homines videbantur, nec quicquam in illis praeter vocem poterat\nagnosci. Plures igitur lacrimas commovere, quam\nprofuderant ipsi: quippe in tam multiplici variaque\nfortuna singulorum intuentibus similes quidem, sed tamen\ndispares poenas,\n \n ",
                "7":"\n quis maxime miserabilis esset, liquere non poterat. Ut vero Iovem illi tandem, Graeciae\nultorem, aperuisse oculos conclamavere, omnes pari\nsupplicio adfecti sibi videbantur. Rex abstersis, quas\nprofuderat, lacrimis bonum habere animum iubet,\n\n \n ",
                "8":"\n visuros urbes suas coniugesque, et castra ibi duo ab urbe stadia communit.\n Graeci excesserant vallo deliberaturi,\nquid potissimum a rege peterent: cumque aliis sedem\nin Asia rogare, alus reverti domos placeret, Euctemon\nCymaeus ita locutus ad eos fertur: \n ",
                "9":"\n “Ii, qui modo etiam\nad opem petendam ex tenebris et carcere procedere erubuimus, ut nunc est, supplicia nostra — quorum\nnos pudeat magis an paeniteat, incertum est — ostentare\nGraeciae velut laetum spectaculum cupimus. \n ",
                "10":"\n Atqui\noptime miserias ferunt, qui abscondunt, nec ulla tam\nfamiliaris est infelicibus patria quam solitudo et status prioris oblivio. Nam qui multum in suorum\nmisericordia ponunt, ignorant, quam celeriter lacrimae inarescant.\n \n ",
                "11":"\n Nemo fideliter diligit, quem fastidit: nam et\ncalamitas querula est et superba felicitas. Ita suam\nquisque fortunam in consilio habet, cum de aliena \ndeliberat. Nisi mutuo miseri essemus, olim alius alii\npotuissemus esse fastidio: quid mirum et fortunatos\nsemper parem quaerere? \n ",
                "12":"\n Obsecro vos,\nolim vita\ndefuncti quaeramus locum, in quo haec semesa obruamus.\n Grati prorsus coniugibus, quas iuvenes duximus,\nrevertemur ! Liberi in flore et aetatis et rerum agnoscent\npatres ergastuli detrimenta! \n ",
                "13":"\n Et quota pars nostri tot \nobire terrae potest? Procul Europa in ultima Orientis\nrelegati, senes debiles, maiore membrorum parte mulcati\n tolerabimus scilicet, quae armatos et victores\nfatigarunt! \n ",
                "14":"\n Coniuges deinde,\nquas captis fors et necessitas\nunicum solacium adplicuit, parvosque liberos trahimus\nnobiscum an relinquimus? \n ",
                "15":"\n Cum his venientes nemo \nagnoscere volet: relinquemus ergo extemplo praesentia\n pignora, cum incertum sit, an visuri simus ilia, quae\npetimus? Inter hos latendum est, qui nos miseros\nnosse coeperunt.” Haec Euctemon.\n \n ",
                "16":"\n Contra Theaetetus\nAtheniensis orsus est dicere: Neminem pium habitu\ncorporis suos aestimaturum, utique saevitia hostis, non\n natura calamitosos. Dignum esse omni malo, qui\nerubesceret fortuito: tristem enim de mortalitate ferre\nsententiam et desperare misericordiam, quia ipse alteri\ndenegaturus sit.\n \n ",
                "17":"\n Deos, quod ipsi numquam optare\nausi forent, offerre: patriam, coniuges, liberos et, quidquid\n homines vel vita aestimant vel morte redimunt.\n\n \n ",
                "18":"\n Quin illi ex hoc carcere erumperent? alium domi esse\ncaeli haustum, alium lucis aspectum. Mores, sacra,\n \nlinguae commercium etiam a barbaris expeti, quae\ningenita ipsi omissuri sint sua sponte, non ob aliud tam\ncalamitosi, quam quod illis carere coacti essent. \n ",
                "19":"\n Se\ncerte rediturum ad penates et in patriam tantoque\nbeneficio regis usurum : \n ",
                "20":"\n si quos contubernii liberorumque, quos servitus coegisset agnoscere, amor detineret,\nrelinquerent, quibus nihil patria carius esset. Pauci\nhuius sententiae fuere, ceteros consuetudo natura potior\nvicit. Consenserunt petendum esse a rege, ut aliquam\nipsis attribueret sedem. \n ",
                "21":"\n C ad hoc electi sunt. Quos Alexander ratus, quod ipse praestare cogitabat,\npetituros: “Iumenta,” inquit, “adsignari, quae vos veherent,\net singulis vestrum milia denarium dari iussi. Cum\nredieritis in Graeciam, praestabo, ne qui statum suum,\n\n \n ",
                "22":"\n si haec calamitas absit, vestro credat esse meliorem.” Illi obortis lacrimis terram intuebantur nec aut erigere\nvultus aut loqui audebant: tandem rege tristitiae\ncausam exigente Euctemon similia iis, quae in consilio\ndixerat, respondit. \n ",
                "23":"\n Atque ille non fortunae solum\neorum, sed etiam paenitentiae miseritus terna milia denariorum singulis dari iussit: denae vestes adiectae sunt\net armenta cum pecoribus ac frumento data, ut coli\nserique attributus iis ager posset.\n \n "
            },
            "5":{
                "0":"\n Postero die convocatos duces copiarum docet nullam infestiorem urbem Graecis esse quam regiam veterum \nPersidis regum: hinc illa inmensa agmina infusa, hinc\nDareum prius, dein Xerxem Europae inpium intulisse\nbellum: excidio illius parentandum esse maioribus.\n\n \n ",
                "1":"\n Iamque barbari deserto oppido, qua quemque metus\n agebat, diffugerant, cum rex phalangem nihil cunctatus\ninducit. Multas urbes refertas opulentia regia partim\nexpugnaverat, partim in fidem acceperat, sed urbis\nhuius divitiae vicere praeterita.\n \n ",
                "2":"\n In hanc totius\nPersidis opes congesserant barbari: aurum argentumque\n cumulatum erat, vestis ingens modus, supellex non ad\nnsum, sed ad ostentationem luxus conparata.\n \n ",
                "3":"\n Itaque\ninter ipsos victores ferro dimicabatur: pro hoste erat,\nqui pretiosiorem occupaverat praedam. Et cum omnia,\nquae reperiebant, capere non possent, iam res non\n occupabantur, sed aestimabantur.\n \n ",
                "4":"\n Lacerabant regias\nvestes ad se quisque partem trahentes, dolabris pretiosae\nartis vasa caedebant, nihil neque intactum erat neque\nintegrum ferebatur, abrupta simulacrorum membra, ut\nquisque avellerat, trahebat.\n \n ",
                "5":"\n Neque avaritia solum, sed\n etiam crudelitas in capta urbe grassata est : auro\nargentoque onusti vilia captivorum corpora trucidabant,\npassimque obvii caedebantur,. quos antea pretium sui\nmiserabilis fecerat.\n \n ",
                "6":"\n Multi ergo hostium manus\nvoluntaria morte occupaverunt pretiosissima vestium induti\n e muris semetipsos cum coniugibus ac liberie in\npraeceps iacientes. Quidam ignes, quod paulo post facturus\n \nhostis videbatur, subiecerant aedibus, ut cum suis vivi\ncremarentur. \n ",
                "7":"\n Tandem suos rex corporibus et cultu\nfeminarum abstinere iussit. Ingens captivae pecuniae\nmodus traditur, prope ut fidem excedat. \n ",
                "8":"\n Ceterum aut\nde aliis quoquo dubitabimus aut credemus in huius urbis gaza fuisse C et XX milia talentum. Ad quae\nvehenda — namque ad usus belli secum portare\ndecreverat — iumenta et camelos et a Susis et a Babylone\ncontrahi iussit. \n ",
                "9":"\n Accessere ad hanc pecuniae\nsummam captis Parsagadis sex milia talentum. Cyrus Parsagada urbem condiderat, quam Alexandro\npraefectus eius Gobares tradidit.\n\n \n \n ",
                "10":"\n Rex arcem Persepolis tribus milibus Macedonum\npraesidio relictis Nicarchiden tueri iubet. Tiridati\nquoque, qui gazam tradiderat, servatus est honos, quem is\napud Dareum habuerat. Magnaque excercitus parte et\ninpedimentis ibi relictis Parmeniona Craterumque praefecit.\n \n ",
                "11":"\n Ipse cum mille equitibus peditumque expedita\nmanu interiorem Persidis regionem sub ipsum Vergiliarum\nsidus petiit multisque imbribus et prope intolerabili tempestate vexatus procedere tamen, quo\nintenderat, perseveravit. \n ",
                "12":"\n Ventum erat ad iter perpetuis\nobsitum nivibus, quas frigoris vis gelu adstrinxerat,\nlocorumque squalor et solitudines inviae fatigatum\nmilitem terrebant humanarum rerutque sine ullo\n \nhumani cultus vestigio attoniti intuebantur et, antequam\nlux quoque et caelum ipsos deficerent, reverti iubebant.\n\n \n ",
                "13":"\n Rex castigare territos supersedit, ceterum ipse equo\ndesiluit pedesque per nives et concretam glaciem\n ingredi coepit. Erubuerunt non sequi primum amici,\ndeinde copiarum duces, ad ultimum milites.\nPrimusque rex dolabra glaciem perfringens iter sibi fecit:\n\n \n ",
                "14":"\n exemplum regis ceteri imitati sunt. Tandem\npropemodum invias silvas emensi humani cultus rara vestigia\n et passim errantes pecorum greges repperere: et\nincolae, qui sparsis tuguriis habitabant, cum se callibus\ninviis saeptos esse credidissent, ut conspexere hostium\nagmen, interfectis, qui comitari rugientes non poterant,\ndevios montes et nivibus obsitos petiverunt.\n \n ",
                "15":"\n Inde per\n colloquia captivorum paulatim feritate mitigata\ntradidere se regi. Nec in deditos gravius consultum.\n\n \n ",
                "16":"\n Vastatis inde agris Persidis vicisque conpluribus\nredactis in potestatem ventum est in Mardorum gentem\nbellicosam et multum a ceteris Persis cultu vitae abhorrentem.\n Specus in montibus fodiunt, in quos seque ac\nconiuges et liberos condunt, pecorum aut ferarum carne\nvescuntur.\n \n ",
                "17":"\n Ne feminis quidem pro naturae habitu\nmolliora ingenia sunt: comae prominent hirtae, vestis\nsuper genua est, funda vinciunt frontem: hoc et ornamentum\n capitis et telum est.\n \n ",
                "18":"\n Sed hanc quoque\ngentem idem fortunae impetus domuit. Itaque tricesimo\ndie, postquam a Persepoli profectus erat, eodem redit.\n\n \n ",
                "19":"\n Dona deinde amicis ceterisque pro cuiusque merito\ndedit. Propemodum omnia, quae in ea urbe ceperat,\n distributa.\n \n "
            },
            "6":{
                "0":"\n \n Ceterum ingentia animi bona, illam indolem, qua\nomnes reges antecessit, illam in subeundis periculis\n \nconstantiam, in rebus moliendis efficiendisque\nvelocitatem, in deditos fidem, in captivos clementiam, in\nvoluptatibus permissis quoque et usitatis temperantiam\nhaud tolerabili vini cupiditate foedavit. \n ",
                "1":"\n Hoste et\naemulo regni reparante cummaxime bellum, nuper subactis, quos vicerat, novumque imperium\naspernantibus de die inibat convivia, quibus feminae intererant,\nnon quidem quas violari nefas esset, quippe pelices\nlicentius, quam decebat, cum armato vivere adsuetae.\n \n ",
                "2":"\n Ex his una, Thais, et ipsa temulenta maximam apud omnes Graecos initurum gratiam adfirmat, si regiam\nPersarum iussisset incendi: expectare hoc eos, quorum\nurbes barbari delessent. \n ",
                "3":"\n Ebrio scorto de tanta re ferente\nsententiam unus alter, et ipsi mero onerati,\nadsentiuntur. \n ",
                "4":"\n Rex quoque avidior vini quam patientior: “Quin igitur ulciscimur Graeciam et urbi faces subdimus?”\nOmnes incaluerant mero: itaque surgunt temulenti ad\nincendendam urbem, cui armati pepercerant. Primus\nrex ignem regiae iniecit, tum convivae et ministri\npelicesque.\n \n ",
                "5":"\n Multa cedro aedificata erat regia, quae celeriter igne concepto late fudit incendium. Quod ubi\nexercitus, qui haud procul urbe tendebat, conspexit, fortuitum\nratus ad opem ferendam concurrit. \n ",
                "6":"\n Sed ut ad\nvestibulum regiae ventum est, vident regem ipsum\nadhuc aggerentem faces. Omissa igitur, quam portaverant, aqua ipsi aridam materiem in incendium iacere\ncoeperunt.\n\n \n \n ",
                "7":"\n Hunc exitum habuit regia totius Orientis, unde\ntot gentes antea iura petebant, patria tot regum,\nunicus quondam Graeciae terror, molita mille navium \nclassem et exercitus, quibus Europa inundata est,\ncontabulato mari molibus perfossisque montibus, in quorum\nspecus fretum inmissum est.\n \n ",
                "8":"\n Ac ne tam longa quidem\naetate, quae excidium eius secuta est, resurrexit. Alias\n urbes vastavere Macedonum reges, quas nunc habent\nParthi: huius vestigium non inveniretur, nisi Araxes\namnis ostenderet. Haud procul moenibus fluxerat: inde\nurbem fuisse XX stadiis distantem credunt magis quam\nsciunt accolae.\n \n ",
                "9":"\n Pudebat Macedones tam praeclaram\n urbem a comissabundo rege deletam esse: itaque res\nin serium versa est, et imperaverunt sibi, ut crederent\nillo potissimum modo fuisse delendam.\n \n ",
                "10":"\n Ipsum, ut\nprimum gravato ebrietate mentem quies reddidit,\npaenituisse constat et dixisse. maiores poenas Graecis Persas\nidaturos fuisse, si ipsum in solio regiaque Xerxis\nconspicere coacti essent.\n \n ",
                "11":"\n Postero die Lycio, itineris, quo\nPersidem intraverat, duci, XXX talenta dono dedit.\nHinc in regionem Mediae transiit: ubi\nsupplementum novorum e Cilicia militum occurrit. Peditum\n erant V milia, equites м: utrisque Platon Atheniensis\npraeerat. His copiis auctus Dareum persequi statuit.\n \n "
            },
            "7":{
                "0":"\n \n Ille iam Ecbatana pervenerat. Caput Mediae urbs\nhaec: nunc tenent Parthi, eaque aestiva agentibus sedes\nest. Adire deinde Bactra decreverat, sed veritus, ne\n celeritate Alexandri occuparetur, consilium iterque\nmutavit.\n \n ",
                "1":"\n Aberat ab eo Alexander stadia MD, sed iam\nnullum intervallum adversus velocitatem eius satis\nlongum videbatur: itaque proelio magis quam fugae\n \nse praeparabat. \n ",
                "2":"\n XXX milia peditum sequebantur, in\nquibus Graecorum erant mi milia fide vetere erga re\ngem ad ultimum invicta. \n ",
                "3":"\n Funditorum quoque et\nsagittariorum manus IIII milia expleverat: praeter hos\nIII milia et CCC equites erant,\n \n ",
                "4":"\n maxime Bactrianorum. Bessus praeerat, Bactrianae regionis praefectus. Cum\nhoc agmine paulum declinavit via militari iussis praecedere\nlixis inpedimentorumque custodibus. \n ",
                "5":"\n Consilio\ndeinde advocato: “Si cum ignavis,” inquit, “et pluris\nqualemcumque vitam quam honestam mortem aestimantibus fortuna me iunxisset, tacerem potius quam\nfrustra verba consumerem. \n ",
                "6":"\n Sed maiore, quam vellem,\ndocumento et virtutem vestram et fidem expertus magis\netiam coniti debeo, ut dignus talibus amicis sim, quam\ndubitare, an vestri similes adhuc sitis. \n ",
                "7":"\n Ex tot milibus, quae sub imperio fuerunt meo, bis me victum, bis\nfugientem persecuti estis. \n ",
                "8":"\n Fides vestra et constantia,\nut regem me esse credam, facit. Proditores et\ntransfugae in urbibus meis regnant, non, hercule, quia tanto\nhonore digni habentur, sed ut praemiis eorum vestri sollicitentur animi. Meam fortunam tamen quam\nvictoris maluistis sequi, dignissimi, quibus, si ego non\npossim, dii pro me gratiam referant. \n ",
                "9":"\n Et, mehercule,\nreferent. Nulla erit tam surda posteritas, nulla tam\ningrata fama, quae non in caelum vos debitis laudibus ferat. Itaque etiam si consilium fugae, a qua multum abhorret animus, agitassem, vestra tamen virtute fretus\nobviam issem hosti. \n ",
                "10":"\n Quo usque enim in regno\nexulabo et per fines imperii mei fugiam externum et\n \nadvenam regem, cum liceat experto belli fortunam aut\nreparare,\n \n ",
                "11":"\n quae amisi, aut honesta morte defungi? Nisi\nforte satius est expectare victoris arbitrium et Mazaei\net Mithrenis exemplo precarium accipere regnum\n nationis unius, ut iam malit ille gloriae suae quam irae\nobsequi.\n \n ",
                "12":"\n Nec di siverint, ut hoc decus mei capitis aut\ndemere mihi quisquam audeat aut condonare, nec\nimperium vivus amittam, idemque erit regni mei, qui\nspiritus finis.\n \n ",
                "13":"\n Vobis si hic animus, si haec lex, nulli\n non parta libertas est. Nemo e vobis fastidium\nMacedonum, nemo vultum superbum ferre cogetur: sua\ncuique dextera aut ultionem tot malorum pariet aut\nfinem.\n \n ",
                "14":"\n Equidem, quam versabilis fortuna sit,\ndocumentum ipse sum nec inmerito mitiores vices eius expecto.\n Sed si iusta ac pia bella di aversantur, fortibus tamen\nviris licebit honeste mori.\n \n ",
                "15":"\n Per ego vos decora maiorum,\nqui totius Orientis regna cum memorabili laude\ntenuerunt, per illos viros, quibus stipendium Macedonia\nquondam tulit, per tot navium classes in Graeciam\n missas, per tot tropaea regum oro et obtestor, ut\nnobilitate vestra gentisque dignos spiritus capiatis,\n \n ",
                "16":"\n ut\neadem constantia animorum, qua praeterita tolerastis,\nexperiamini, quidquid deinde fors tulerit: me certe in\nperpetuum aut victoria egregia nobilitabit aut ruina.”\n \n "
            },
            "8":{
                "0":"\n \n Haec dicente Dareo praesentis periculi species omnium\nsimul corda animosque horrore perstrinxerat, nec\n \naut consilium suppetebat aut vox, cum Artabazus,\nvetustissimus amicorum, quem hospitem fuisse Philippi\nsupra diximus: “Nos vero,” inquit, “pretiosissimam\nvestem induti armisque, quanto maximo cultu\npossumus, adornati regem in aciem sequemur, ea quidem mente, ut victoriam speremus, mortem non recusemus.”\n \n ",
                "1":"\n Adsensu excepere ceteri hanc vocem, sed Nabarzanes,\nqui in eodem consilio erat, cum Besso inauditi antea\nfacinoris societate inita regem suum per milites,\nquibus ambo praeerant, conprehendere et vincire decreverant, ea mente, ut, si Alexander ipsos insecutus\nforet, tradito rege vivo inirent gratiam victoris,\nmagni profecto cepisse Dareum aestimaturi, sin autem\neum effugere potuissent, interfecto Dareo regnum\nipsi occuparent bellumque renovarent. \n ",
                "2":"\n Hoc parricidium cum diu volutassent, Nabarzanes aditum nefariae spei\npraeparans: “Scio me,” inquit, “sententiam esse\ndicturum prima specie haudquaquam auribus tuis gratam:\nsed medici quoque graviores morbos asperis remediis\ncurant,\n \n ",
                "3":"\n et gubernator, ubi naufragium timet, iactura, quidquid servari potest, redimit. Ego tamen, non ut\ndamnum quidem facias, suadeo, sed ut te аc regnum\ntuum salubri ratione conserves. Dis adversis bellum\ninimus, et pertinax fortuna Persas urgere non desinit:\nnovis initiis et ominibus opus est. Auspicium et im- \nperium interim alii trade, qui tam diu rex appelletur,\ndonec Asia decedat hostis, victor deinde regnum tibi\nreddat.\n \n ",
                "4":"\n Hoc autem brevi futurum ratio promittit:\nBаctra intacta sunt, Indi et Sacae in tua potestate, tot\n populi, tot exercitus, tot equitum peditumque milia\nad res novandas vires paratas habent, ut maior belli\nmoles supersit quam exhausta sit.\n \n ",
                "5":"\n Quid ruimus\nbeluarum ritu in perniciem non necessariam? Fortium\nvirorum est magis mortem contemnere quam odisse\n vitam:\n \n ",
                "6":"\n saepe taedio laboris ad vilitatem sui\nconpelluntur ignavi. At nihil virtus inexpertum omittit. Utique\nultimum omnium mors est, ad quam non pigre ire\nsatis est.\n \n ",
                "7":"\n Proinde si Bactra, quod tutissimum\nreceptaculum est, petimus, praefectum regionis eius, Bessum,\n regem temporis gratia constituamus : rebus conpositis\n iusto regi tibi fiducianwm restituet imperium.” \n ",
                "8":"\n Haud \nmirum est Dareum non temperasse animo, quamquam\neum, impiae voci quantum nefas subesset, latebat. Itaque:\n“Pessimum,” inquit, “mancipium, repperisti exoptatum\n tibi tempus, quo parricidium aperires?” strictoque\nacinace interfecturus eum videbatur,\n \n ",
                "9":"\n ni propere Bessus\nBactrianique, quasi deprecarentur, tristium specie,\n\n \n ",
                "10":"\n ceterum, si perseveraret, vincturi circumstetissent.\nNabarzanes interim elapsus, mox et Bessus est secutus: copias,\n quibus praeerant, a cetero exercitu secedere iubent\n \nsecretum inituri consilium. \n ",
                "11":"\n Artabazus convenientem\npraesenti fortunae sententiam orsus mitigare Dareum\ntemporum identidem admonens coepit: ferret aequo\nanimo qualiumcumque, suorum tamen vel stultitiam\nvel errorem. Instare iam ei Alexandrum, gravem, etiam si omnes praesto essent: quid futurum, si persecuti\nfugam ipsius alienentur? \n ",
                "12":"\n Aegre paruit Artabazo et,\nquamquam movere castra statuerat, turbatis tamen\nomnium animis eodem in loco substitit. Sed attonitus\nmaestitia simul et desperatione tabernaculo se inclusit. \n ",
                "13":"\n Ergo in castris, quae nullius regebantur imperio, varii\nanimorum motus erant, nec in commune ut ante consulebatur.\n \n ",
                "14":"\n Dux Graecorum militum, Patron, arma\ncapere suos iubet paratosque esse ad exequendum imperium\nPersae secesserant: \n ",
                "15":"\n Bessus cum Bactrianis erat temptabatque Persas abducere, Bactra et intactae\nregionis opulenta simulque, quae manentibus instarent\npericula, ostentans. Persarum omnium eadem fere fuit\nvox, nefas esse deseri regem. \n ",
                "16":"\n Inter haec Artabazus\nomnibus imperatoriis fungebatur officiis: ille Persarum tabernacula circumire, hortari, monere nunc singulos,\nnunc universos non ante destitit, quam satis constaret\nimperata facturos. Idem aegre a Dareo inpetravit, ut\ncibum caperet animumque rebus adverteret.\n \n "
            },
            "9":{
                "0":"\n At Bessus et Nabarzanes olim agitatum scelus \nexequi statuunt regni cupiditate accensi:\n Dareo autem\nincolumi tantas opes sperare non poterant. \n ",
                "1":"\n Quippe in\nillis gentibus regum eximia maiestas est: ad nomen\nquoque barbari conveniunt, et pristinae veneratio fortunae\nsequitur adversam. \n ",
                "2":"\n Inflabat inpios animos regio, \ncui praeerant, armis virisque et spatio locorum nulli\nearum gentium secunda: tertiam partem Asiae tenet,\nmultitudo iuniorum exercitus, quos amiserat Dareus,\naequabat.\n \n ",
                "3":"\n Itaque non illum modo, sed etiam Alexandrum\n spernebant, inde vires imperii repetituri, si regis\npotiri contigisset.\n \n ",
                "4":"\n Diu omnibus cogitatis placuit per\nmilites Bactrianos ad omne obsequium destinates regem\nconprehendere mittique nuntium ad Alexandrum, qui\nindicaret vivum adservari eum:\n \n ",
                "5":"\n si, id quod timebant,\n proditionem aspernatus esset, occisuri Dareum et\nBactra cum suarum gentium manu petituri. Ceterum\npropalam conprehendi Dareus non poterat tot Persarum\nmilibus laturis opem regi: \n ",
                "6":"\n Graecorum quoque fides\ntimebatur.\n \n ",
                "7":"\n Itaque, quod vi non poterant, fraude adsequi\n temptant: paenitentiam secessionis simulare\ndecreverant et excusare apud regem consternationem suam.\n\n \n ",
                "8":"\n Interim, qui Persas sollicitarent, mittuntur. Hinc spe,\nhinc metu militares animos versant: ruinae rerum\nsubdere illos capita, in perniciem trahi, cum Bactra pateant\n exceptura eos bonis et opulentia, animis quam\nconcipere non possint.\n \n \n ",
                "9":"\n Haec agitantibus Artabazus supervenit\nsive regis iussu sive sua sponte adfirmans\nmitigatum esse Dareum et eundem illis amicitiae gradum\npatere apud regem.\n \n ",
                "10":"\n Illi lacrimantes nunc purgare se,\n nunc Artabazum orare, ut causam ipsorum tueretur\nprecesque perferret.\n \n ",
                "11":"\n Sic peracta nocte sub lucis\nexortum Bessus et Nabarzanes cum Bactrianis militibus in\nvestibulo praetorii aderant titulum sollemnis officii\nocculto sceleri praeferentes. Dareus signo ad eundum\n \ndato currum pristino more conscendit. \n ",
                "12":"\n Nabarzanes\nceterique parricidae procumbentes humi, quem paulo\npost in vinculis habituri erant, sustinuere venerari,\nlacrimas etiam paenitentiae indices profuderunt: adeo\nhumanis ingeniis parata simulatio est. \n ",
                "13":"\n Preces deinde suppliciter admotae Dareum natura simplicem et mitem\nnon credere modo, quae adfirmabant, sed flere etiam\ncoegerunt. \n ",
                "14":"\n Ac ne tum quidem cogitati sceleris\npaenituit, cum intuerentur, qualem et regem et virum\nfallerent. Ille quidem securus periculi, quod instabat, Alexandri manus, quas solas timebat, effugere properabat.\n \n "
            },
            "10":{
                "0":"\n Patron autem, Graecorum dux, praecipit suis, ut arma, quae in sarcinis antea ferebantur, induerent ad\nomne imperium suum parati et intenti. \n ",
                "1":"\n Ipse currum\nregis sequebatur occasioni inminens adloquendi eum: quippe Bessi facinus praesenserat. Sed Bessus id\nipsum metuens, custos verius quam comes, a curru non\nrecedebat. \n ",
                "2":"\n Diu ergo Patron cunctatus аc saepius\nsermone revocatus, inter fidem timoremque haesitans,\n \n ",
                "3":"\n regem intuebatur. Qui ut tandem advertit oculos, Bubacen spadonem inter proximos currum sequentem\npercontari iubet, numquid ipsi velit dicere. Patron se\nvero, sed remotis arbitris loqui velle cum eo\nrespondit iussusque propius accedere sine interprete — nam\nhaud radis Graecae linguae Dareus erat — \n ",
                "4":"\n : “Rex,” inquit, “ex L milibus Graecorum supersumus pauci,\nomnis fortunae tuae comites et in hoc tuo statu idem,\nqui florente te fuimus, quascumque terras elegeris, pro\npatriar et domesticis rebus petituri. \n ",
                "5":"\n Secundae\nadversaeque res tuae copulavere nos tecum. Per hanc fidem \ninvictam oro et obtestor, in nostris castris tibi\ntabernaculum statue : nos corporis tui. custodes esse patiaris.\nOmisimus Graeciam, nulla Bactra sunt nobis, spes\nomnis in te: utinam etiam ceteris esset. Plura dici\n non attinet. Custodiam corporis tui externus et\nalienigena non deposcerem, si crederem alium posse\n praestare.” \n ",
                "6":"\n Bessus quamquam erat Graeci sermonis \nignaras, tamen stimulante conscientia indicium profecto\nPatronem detulisse credebat: et interpretes celato sermone\n Graeci exempta dubitatio est. Dareus autem, '\nquantum ex voltu concipi poterat, haud sane territus\npercontari Patrona causam consilii, quod adferret, coepit.\n\n \n ",
                "7":"\n Ille non ultra differendum ratus: “Bessus,” inquit, “et\nNabarzanes insidiantur tibi, in ultimo discrimine es\n fortunae tuae et vitae,\n \n ",
                "8":"\n hic dies aut parricidis aut tibi\nfuturus ultimus.” Et Patron quidem egregiam\nconservati regis gloriam tulerat.\n \n ",
                "9":"\n Eludant fidem licet, quibus\nforte temere humana negotia volvi agique persuasum\nest nexuve causarum latentium et multo ante destinatarum\n suum quemque ordinem inmutabili lege percurrere:\n\n \n ",
                "10":"\n Dareus certe respondit, quamquam sibi Graecorum\nmilitum fides nota sit, numquam tamen a\npopularibus suis recessurum. Difficilius sibi esse\ndamnare quam decipi. Quidquid fors tulisset, inter suos\n perpeti malle quam transfugam fieri. Sero se perire,\nsi salvum sese milites sui nollent.\n \n ",
                "11":"\n Patron desperata\n \nregis salute ad eos, quibus praeerat, rediit omnia pro\nfide experiri paratus.\n \n "
            },
            "11":{
                "0":"\n At Bessus occidendi protinus regis impetum cеpеrat: \n ed veritus, ne gratiam Alexandri, nisi vivum eum\ntradidisset, inire non posset, dilato in proximam noctem sceleris consilio agere gratias incipit, quod perfidi\nhominis insidias iam Alexandri opes spectantis prudenter\ncauteque vitasset: donum eum hosti laturum fuisse\nregis caput. \n ",
                "1":"\n Nec mirari hominem mercede conductum\nomnia habere venalia: sine pignore, sine lare, terrarum orbis exulem, ancipitem hostem ad nutum licentium\ncircumferri. \n ",
                "2":"\n Purganti deinde se deosque patrios testes\nfidei suae invocanti Dareus vultu adsentiebatur, haud\ndubius, quin vera deferrentur a Graecis: sed eo rerum\nventum erat,\n \n ",
                "3":"\n ut tam periculosum esset non credere suis quam decipi. XXX milia erant, quorum inclinata\nin scelus levitas timebatur, mi milia Patron habebat:\nquibus si credidisset salutem suam damnata popularium\nfide, parricidio excusationem videbat offerri. Itaque\npraeoptabat inmerito quam iure violari. \n ",
                "4":"\n Besso tamen insidiarum consilium purganti respondit, Alexandri sibi\nnon minus iustitiam quam virtutem esse perspectam.\nFalli eos, qui proditionis ab eo praemium expectent:\n \n ",
                "5":"\n violatae fidei neminem acriorem fore vindicem ultoremque.\nIamque nox adpetebat, cum Persae more solito armis positis ad necessaria ex proximo vico\nferenda discurrunt. At Bactriani, ut imperatum a Besso\nerat, armati stabant.\n \n ",
                "6":"\n \n Inter haec Dareus Artabazum\nacciri iubet, expositisque, quae Patron detulerat, haud\n \ndubitare Artabazus, quin transeundum esset in castra\nGraecorum: Persas quoque periculo vulgato secuturos.\n\n \n ",
                "7":"\n Destinatus sorti suae et iam nullius salubris consilii\npatiens unicam in illa fortuna opem Artabazum,\n ultimum illud visurus, amplectitur perfususque mutuis\nlacrimis inhaerentem sibi avelli iubet: capite deinde\nvelato, ne inter gemitus digredientem velut a rogo\nintueretur, in humum pronum corpus abiecit.\n \n ",
                "8":"\n Tum vero\ncustodiae eius adsueti, quos regis salutem vel periculis\n vitae tueri oportebat, dilapsi sunt, clam armatis, quos\niam adventare credebant, haud rati se futuros pares.\nIngens ergo in tabernaculo solitudo erat paucis\nspadonibus, quia, quo discederent, non habebant,\ncircumstantibus regem.\n \n ",
                "9":"\n At ille remotis arbitris diu aliud\n atque aliud consilium animo volutabat. Iamque\nsolitudinem, quam paulo ante pro solacio petiverat,\nperosus Bubacen vocari iubet.\n \n ",
                "10":"\n Quem intuens: “Ite,”\ninquit, “consulite vobis ad ultimum regi vestro, ut\ndecebat, fide exhibita: ego hic legem fati mei expecto.\n Forsitan mireris, quod vitam non finiam : alieno scelere\nquam meo mori malo.” \n ",
                "11":"\n Post hanc vocem spado \ngemitu non tabernaculum modo, sed etiam castra\nconplevit. Inrupere deinde alii laceratisque vestibus\nlugubri et barbaro ululatii regem deplorare coeperunt.\n\n \n ",
                "12":"\n Persae ad illos clamore perlato attoniti metu nec arma\ncapere, ne in Bactrianos inciderent, nec quiescere\naudebant, ne inpie deserere regem viderentur. \n \n ",
                "13":"\n Varius ac\ndissonus clamor sine duce ac sine imperio totis castris\nreferebatur. Besso et Nabarzani nuntiaverant sui regem\n a semetipso interemptum esse — planctus eos\n \n \n ",
                "14":"\n deceperat —: itaque citatis equis advolant sequentibus,\nquos ad ministerium sceleris delegerant, et, cum\ntabernaculum intrassent, quia regem vivere spadones indicabant,\n \n ",
                "15":"\n conprehendi vincirique iusserunt. Rex curru\npaulo ante vectus et deorum auspiciis ac summis honoribus cultus nulla externa ope admota captivus\nservorum suorum in sordidum vehiculum pellibus undique\ncontectum inponitur. \n ",
                "16":"\n Pecunia regis et supellex quasi\nbelli iure diripitur, onustique praeda per scelus ultimum\nparta fugam intendunt. \n ",
                "17":"\n Artabazus cum iis, qui imperio parebant. Graecisque militibus Parthienen petebat\nomnia tutiora parricidarum comitatu ratus. \n ",
                "18":"\n Persae\npromissis Bessi onerati maxime, quia nemo alius erat,\nquem sequerentur, coniunxere se Bactrianis agmen\neorum tertio adsecuti die. \n ",
                "19":"\n Ne tamen honos regi non haberetur, aureis conpedibus Dareum vinciunt nova ludibria\nsubinde excogitante fortuna. Et ne forte cultu regio\nposset agnosci, sordidis pellibus vehiculum intexerant,\nignoti iumenta agebant, ne percontantibus in agmine\nmonstrari posset, custodes procul sequebantur. \n "
            },
            "12":{
                "0":"\n Alexander audito, Dareum movisse ab Ecbatanis, omisso itinere, quod petebat, in Mediam, fugientem insequi\npergit strenue. \n ",
                "1":"\n Tabas — oppidum est in\nParaetacene ultima — pervenit: ibi transfugae nuntiant\npraecipiti fuga Bactra petere Dareum. \n ",
                "2":"\n Certiora deinde cognoscit ex Bagistane Babylonio, qui nondum\nvinctum regem, sed in periculo esse aut mortis aut vinculorum\nadfirmabat. \n ",
                "3":"\n Rex ducibus convocatis:\n \n“Maximum,” inquit, “opus, sed labor brevissimus superest.\nDareus haud procul destitutus a suis aut oppressus:\nin illo corpore posita est nostra victoria, et tanta res\nceleritatis est praemium.” \n ",
                "4":"\n Omnes pariter conclamant \n paratos ipsos sequi: nec labori nec periculo parceret.\nIgitur raptim agmen cursus magis quam itineris modo\nducit ne nocturna quidem quiete diurnum laborem\nrelaxante.\n \n ",
                "5":"\n Itaque D stadia processit, perventumque\nerat in vicum, in quo Dareum Bessus conprehenderat.\n\n \n ",
                "6":"\n Ibi Melon, Darei interpres, excipitur: corpore aeger\nnon potuerat agmen adsequi et deprehensus celeritate\nregis transfugam se esse simulabat. Ex hoc acta\ncognoscit.\n \n ",
                "7":"\n Sed fatigatis necessaria quies erat: itaque\ndelectis equitum vi milibus CCC, quos dimachas appellabant,\n adiungit. Dorso hi graviora anna portabant,\nceterum equis vehebantur: cum res locusque posceret,\npedestris acies erant.\n\n \n ",
                "8":"\n \n Haec agentem Alexandrum adeunt Orsines et\nMithracenes: Bessi parricidium exosi transfugerant nuntiabantque\n stadia D abesse Persas, ipsos brevius iter\nmonstraturos.\n \n ",
                "9":"\n Gratus regi adventus transfugarum fuit.\nItaque prima vespera ducibus isdem cum expedita\nequitum manu monstratam viam ingreditur phalange,\nquantum festinare posset, sequi iussa. Ipse quadrato\n agmine incedens ita cursum regebat, ut prim i coniungi\nultimis possent.\n \n ",
                "10":"\n CCC stadia processerant, cum occurrit\nBrochubelus, Mazaei filius, Syriae quondam praetor:\nis quoque transfuga nuntiabat Bessum haud amplius\n \nquam ce stadia abesse, exercitum, utpote praedae\navidum, inconpositum inordinatumque procedere.\n \n ",
                "11":"\n Hyrcaniam videri petituros: si festinaret sequi palan tes,\nsuperventurum. Dareum adhuc vivere. Strenuo\nalioqui cupiditatem consequendi transfuga iniecerat: itaque calcaribus subditis effuso cursu eunt. Iamque fremitus\nhostium iter ingredientium exaudiebatur, sed\nprospectum ademerat pulveris nubes. Paulisper ergo inhibuit\ncursum, donec consideret pulvis. \n ",
                "12":"\n Iamque conspecti a\nbarbaris erant et abeuntium agmen conspexerant nequaquam futuri pares, si Besso tantum animi fuisset\nad proelium, quantum ad parricidium fuerat. Namque\net numero barbari praestabant et robore: ad hoc refecti\ncum fatigatis certamen inituri erant. \n ",
                "13":"\n Sed nomen\nAlexandri et fama,\n \n ",
                "14":"\n maximum in bello utique momen tum, pavidos in fugam avertit.\n Bessus vero et ceteri\nfacinoris eius participes vehiculum Darei adsecuti\ncoeperunt hortari eum, conscenderet equum et se hosti\nfuga eriperet. \n ",
                "15":"\n Illе deos ultores adesse testatur et\nAlexandri fidem inplorans negat se parricidas velle comitari. Tum vero ira quoque accensi tela coiciunt\nin regem multisque confossum vulneribus relinquunt.\n \n ",
                "16":"\n Iumenta quoque, ne longius prosequi possent,\nconvulnerant duobus servis, qui regem comitabantur, occisis.\n \n ",
                "17":"\n Hoc edito facinore, ut vestigia fugae spargerent, Nabarzanes Hyrcaniam, Bessus Bactra paucis equitum\ncomitantibus petebant. Barbari ducibus destituía, qua\nquemque aut spes ducebat aut pavor, dissipabantur :\n \n ",
                "18":"\n D tantum equites congregaverant se incerti adhuc,\nresistere melius esset an fugere. Alexander hostium trepidatione conperta Nicanorem cum equitum parte\n \nad inhibendam fugam emittit, ipse cum ceteris\nsequitur. Tria ferme milia resistentia occisa sunt, reliquum\nagmen pecudum more intactum agebatur iubente rege,\nut caedibus abstineretur.\n \n ",
                "19":"\n Nemo captivorum erat, qui\n monstrare Darei vehiculum posset: singula, ut quaeque\nprenderent, scrutabantur, nec tamen ullum vestigium\nfugae regis extabat.\n \n ",
                "20":"\n Festinantem Alexandrum vix III\nmilia equitum persecuta sunt. At in eos, qui lentius\nsequebantur, incidebant universa fugientium agmina.\n\n \n ",
                "21":"\n Vix credibile dictu, plures captivi quam, qui caperent,\nerant : adeo omnem sensum territis fortuna penitus excusserat,\nut nec hostium paucitatem nec multitudinem\nsuam satis cernerent.\n\n \n ",
                "22":"\n \n Interim iumenta, quae Dareum vehebant, nullo regente\n decesserant militari via et errore delata per\nquattuor stadia in quadam valle constiterant aestu simulque\nvulneribus fatigata.\n \n ",
                "23":"\n Haud procul erat fons: ad quem\nmonstratum a peritis Polystratus Macedo siti maceratus\naccessit аc, dum galea haustam aquam sorbet, tela\n iumentorum deficientium corporibus infixa conspexit.\n\n \n ",
                "24":"\n Miratusque, confossa potius quam abacta esse, semivivi\nhominis \n gemitum percipit. Itaque more ingenii humani\ncupidus visendi, quid rei vehiculo isto conderetur,\ndimotis pellibus, quibus obtectum erat, Dareum multis vulneribus\n confossum repperit. Regius enim cultus et aureae\ncatenae, quibus a parricidis vinctus erat, dubitationem\neximebant. Non erat expers Graeci sermonis Dareus\n \ngratiasque agebat dis, qui post tanta mala hoc tamen\ninduisissent solacii, ne omnino in solitudine extremum\nspiritum effunderct. “Itaque te,” inquit, “quisquis es\nmortalium, per communem hominum sortem, a qua ne\nmaximos quidem reges exemptos esse praesenti spectaculo\nmoneris, rogo quaesoque, ut haec ad Alexandrum\nmandata per feras: nihil eorum, quae longe tristissima\nperpessus sum, ne hunc quidem incredibilis calamitatis\nexitum tam gravem mihi accidisse quam illud, quod post\ntanta in me meosque merita adversus clementissimum\nvictorem inimico vivendum fuit et nunc ingrato\nmoriendum est. Sed — si qua extremis miserorum votis apud\ndeos vis est, et cum ipso spiritu profusas preces aliquod\nnumen exaudit — ille quidem sospes et incolumis\nlongeque supra sortem fortunae meae et invidiam deorum\npositus in solio Cyri gloriosam aetatem exigat suaeque\nvirtutis memor eum matri liberisque meis locum apud\nse esse patiatur, quem illi fide et obsequio meruerint.\nAt parricidas promptum exitium consequatur, quod\nAlexander inrogabit, si non misericordia infelicis hostis,\nsaltem odio facinorum, et ne inpunita in aliorum etiam\nregum suumque ipsius exitium erumpant.” Post haec,\ncum siti angeretur, adlata per Polystratum aqua\nrecreatus: “Ergo,” inquit, “hanc etiam tantis calamitatibus\nextremam accedere oportuit, ut bene merito gratiam referre\nnon possim: at refer et Alexander, Alexandro vero di.”\nDextram deinde protendit eamque Alexandro fidei regiae\npignus ferri iubens adprehensa Polystrati manu animam\nefflavit. Alexander num spiranti adhuc supervenerit,\nincertum est: illud constat miserabili regis opulentissimi\nexitu conperto plurimas lacrimas profudisse statimque\nchlamyde sibi detracta corpus operuisse et magno cum\nhonore ad suos deferri iussisse, ut regio Persarum more\ncuratum monumentis maiorum inferretur. Perfidiam\nhominum, a quibus pro summis beneficiis crudelissimum\nexitium Dareus pertulit, quamquam suapte natura\nhorrendem et execrabilem, insigniore ad posteritatem\n \ninfamia notavit canis cuiusdam mira fides, qui ab omnibus\nfamiliaribus destitute solus adfuit et eandem, quam vivo,\nadulationem morienti praestitit. Hunc vitae finem\nsortitus est ille, quem modo contumelia adfici putabant, nisi\nregem regum et deorum consanguineum salutarent;\nmagnoque denuo experimento conprobatum est neminem magis\npatere fortunae, quam qui plurimis eius beneficiis\nornatus iugum eius tota cervice receperit. \n \n "
            }
        },
        "3":{
            "0":{
                "0":"\n \n Dum haec in Asia geruntur, ne in Graecia quidem\nMacedoniaque tranquillae res fuere. Regnabat apud\nLacedaemonios Agis, filius Archidami, qui Tarentinis\nopem fer ens occiderat eodem die, quo Philippus\nAthenienses ad Chaeroneam vicit: is Alexandri virtutis aemulus\ncives suos stimulabat, ne Graeciam Servitute Macedonum\ndiutius premi paterentur: nisi in tempore providerent,\nidem iugum ad ipsos transiturum. Adnitendum igitur,\ndum aliquae Persis ad resistendum vires essent: illis\noppressis adversus inmanem potentiam frustra avitae\nlibertatis memores futuros. Sic instinctis animis\noccasionem belli movendi captabant. Prospero igitur eventu\nMemnonis invitati consilia cum eo miscere adgressi sunt\net, postquam ille rerum laetarum initia intempestiva\nmorte destituit, nihilo remissius agebant. Sed ad\nPharnabazum et Autophradaten profectus Agis triginta\nargenti talento decemque triremes inpetravit, quas Agesilao\nfratri misit, ut in Cretam navigaret, cuius insulae\ncultores inter Lacedaemonios et Maccdonas diversis studiis\ndistrahebantur. Legati quoque ad Dareum missi sunt,\nqui ad bellum ampliorem vim pecuniae pluresque naves\npeterent. Atque haec eorum consilia clades ad Issum —\nnam ea intervenerat — adeo non interpellavit, ut etiam\nadiuvaret. Quippe fugientem insecutus Alexander in loca\nin dies longinquiora rapiebatur, et ex ipso proelio\nmercennariorum ingens multitude in Graeciam fuga se\nreceperat: quorum octo milia pecunia conduxit Agis\neorumque opera plerasque Cretensium urbes recepit. Cum\ndeinceps Menon in Thraciam ah Alexandro missus\nbarbaros ad defectionem inpulisset atque Antipater ad eam\nconprimendam exercitum ex Macedonia in Thraciam\nduxisset, opportunitate temporis strenue usi Lacedaemonii\ntotam Peloponnesum paucis urbibus exceptis ad suas partes\ntraxerunt confectoque exercitu viginti milium peditum cum\nduobus milibus equitum Agidi summam imperii\ndetulerunt. Antipater ea re conperta bellum in Thracia,\nquibus potest condicionibus, conponit raptimque in\nGraeciam regressus ab amicis sociisque civitatibus auxilia\ncogit. Quibus convenientibus ad quadraginta milia\nmilitum recensuit. Advenerat etiam ex Peloponneso valida\nmanus: sed quia dubiam eorum fidem cognoverat,\ndissimulata suspicione gratias egit, quod ad defendendam a\nLacedaemoniis Alexandri dignitatem adfuissent:\nscripturum se id regi gratiam in tempore relaturo. In praesens\nnihil opus esse maioribus copiis: itaque domos redirent\nfoederis necessitate expleta. Nuntios deinde ad\nAlexandrum mittit de motu Graeciae certiorem facturus.\nAtque illi regem apud Bactra demum consecuti sunt, cum\ninterim Antipatri victoria et nece Agidis in Arcadia\nres transacta esset. Rex iam pridem tumultu\nLacedaemoniorum cognito, quantum tot terrarum spatiis discretus\npotuit, providerat: Amphoterum cum Cypriis et Phoeniciis\nnavibus in Peloponnesum navigare, Meneta tria milia\ntalentum ad mare deferre iusserat, ut ex propinquo\npecuniam Antipatro subministraret, quanta illi opus esse\ncognovisset. Probe enim perspexerat, quanti ad omnia\n \nmomenti motus istius inclinatio futura esset: quamquam\npostea accepto victoriae nuntio cum suis rebus illam\ndimicationem conparans murium eam pugnam fuisse\ncavillatus est. Ceterum principia eius belli haud\ninprospera Lacedaemoniis fuere. Iuxta Corrhagum,\nMacedoniae castellum, cum Antipatri militibus congressi victores\nextiterant: et rei bene gestae fama etiam, qui dubiis\nmentibus fortunam spectaverant, societati eorum se\nadiunxerunt. Una ex Eleis Achaeisque urbibus Pellene foedus\naspernabatur et in Arcadia Megalopolis, fida\nMacedonibus propter Philippi memoriam, a quo beneficiis adfecta\nfuerat. Sed haec circumsessa non multum a\ndeditione aberat, nisi tandem Antipater subvenisset. Is\npostquam castra castris contulit seque numero militum\nalioque apparatu superiorem conspexit, quam primum de\nsumma rerum proelio contendere statuit: neque\nLacedaemonii detrectavere certamen. Ita commissa est pugna,\nquae rem Spartanam maiorem in modum adflixit. Cum\nenim angustiis locorum, in quibus pugnabatur, confisi,\nubi hosti nullum multitudinis usum futurum credebant,\nfortissime congressi essent, ac Macedones inpigerrime\nresisterent, multum sanguinis fusum est. Sed postquam\nAntipater integram subinde manum laborantibus suis\nsubsidio misit, inpulsa Lacedaemoniorum acies gradum\npaulisper retulit. Quod conspicatus Agis cum cohorte\n \n \n "
            },
            "1":{
                "0":"\n \n regia,\n quae ex fortissimis constabat, se in medium \npugnae discrimen inmisit obtruncatisque, qui promptius\nresistebant, magnam partem hostium propulit.\n \n ",
                "1":"\n Coeperant fugere victores et, donec avidius sequentes in\nplanum deduxere, inulti cadebant: sed ut primum locus, in quo stare possent, fuit, aequis viribus dimicatum\nest. \n ",
                "2":"\n Inter omnes tamen Lacedaemonios rex eminebat,\nnon armorum modo et corporis specie, sed etiam\nmagnitudine animi, quo uno vinci non potuit. \n ",
                "3":"\n Undique\n \nnunc comminus, nunc eminus petebatur diuque arma\ncircumferens alia tela clipeo excipiebat, corpore alia\nvitabat, donec hasta femina perfossa plurimo sanguine\neffuso destituere pugnantem.\n \n ",
                "4":"\n Ergo clipeo suo exceptum\n armigeri raptim in castra referebant iactationem\nvulnerum haud facile tolerantem.\n \n ",
                "5":"\n Non tamen omisere\nLacedaemonii pugnam et, ut primum sibi quam hosti\naequiorum locum capere potuerunt, densatis ordinibus\neffuse fluentem in se aciem excepere.\n \n ",
                "6":"\n Non aliud discrimen\n vehementius fuisse memoriae proditum est.\nDuarum nobilissimarum bello gentium exercitus pari\nMarte pugnabant:\n \n ",
                "7":"\n Lacedaemonii vetera, Macedones\npraesentia decora intuebantur, illi pro libertate, hi pro\ndominatione pugnabant, Lacedaemoniis dux, Macedonibus\n locus deerat.\n \n ",
                "8":"\n Diei quoque unius tam multiplex\ncasus modo spem, modo metum utriusque partis\naugebat velut de industria inter fortissimos viros certamen\naequante fortuna.\n \n ",
                "9":"\n Ceterum angustiae loci, in quo\nhaeserat pugna, non patiebantur totis ingredi viribus:\n spectabant ergo plures, quam inierant proelium, et,\nqui extra teli iactum erant, clamore invicem suos\naccendebant.\n \n \n ",
                "10":"\n Tandem Laconum acies languescere\nlubrica arma sudore vix sustinens, pedem deinde referre\ncoepit.\n \n ",
                "11":"\n Ut urgente hoste apertius fugere, insequebatur\n dissipatos victor et emensus cursu omne spatium, quod\nacies Laconum obtinuerat, ipsum Agin persequebatur.\n\n \n ",
                "12":"\n Ille ut fugam suorum et proximos hostium conspexit,\ndeponi se iussit: expertusque membra, an impetum\n \nanimi sequi possent, \n ",
                "13":"\n postquam deficere sensit, poplitibus\nsemet excepit galeaque strenue sumpta clipeo protegens\ncorpus hastam dextera vibrabat ultro provocans hostem,\n \n ",
                "14":"\n si quis iacenti spolia demere auderet. Nec quisquam\nfuit, qui sustineret comminus congredi: procul missilibus adpetebatur, ea ipsa in hostem retorquens, donec\nlancea nudo pectori infixa est. Qua ex vulnere evolsa\ninclinatum ac deficiens caput clipeo paulisper excepit,\ndein linquente spiritu pariter ac sanguine moribundus\nin arma procubuit. \n ",
                "15":"\n Cecidere Lacedaemoniorum v milia et CCC, ex Macedonibus haud amplius м: ceterum vix\nquisquam nisi saucius revertit in castra.\n\n Haec victoria non Spartam modo sociosque eius,\nsed etiam omnis, qui fortunam belli expectaverant,\n \n ",
                "16":"\n fregit. Nec fallebat Antipatrum dissentire ab animis gratulantium vultus: sed bellum finire cupienti opus\nerat decipi, et, quamquam fortuna rerum placebat,\ninvidiam tamen, quia maiores res erant quam, quas praefecti\nmodus caperet, metuebat. \n ",
                "17":"\n Quippe Alexander hostes\nvinci voluerat, Antipatrum vicisse ne tacitus quidem indignabatur suae demptum gloriae existimans, quidquid\ncessisset alienae. \n ",
                "18":"\n Itaque Antipater, qui probe\nnosset spiritus eius, non est ausus ipse agere arbitria\nvictoriae, sed concilium Graecorum, quid fieri placeret,\n \n ",
                "19":"\n consuluit. A quo Lacedaemonii nihil aliud quam, ut oratores mittere ad regem liceret, Tegeatae veniam\n \ndefectionis praeter auctores inpetraverunt, Megalopolitanis,\nquorum urbs obsessa erat a defectionis sociis, Achaei\net Elei centum XX talenta dare iussi sunt.\n \n ",
                "20":"\n Hic fuit\nexitus belli, quod repente ortum prius tamen finitum\n est, quam Dareum Alexander apud Arbela superaret.\n \n "
            },
            "2":{
                "0":"\n \n Sed ut primum instantibus curis laxatus est animus\nmilitarium rerum quam quietis otiique patientior,\nexcepere eum voluptates, et, quem arma Persarum non\nfregerant, vitia vicerunt:\n \n ",
                "1":"\n tempestiva convivia et perpotandi\n pervigilandique insana dulcedo ludique et\ngreges pelicum. Omnia in externum lapsa morem.\nQuem ille aemulatus quasi potiorem suo ita popularium\nanimos oculosque pariter offendit, ut a plerisque\namicorum pro hoste haberetur.\n \n ",
                "2":"\n Tenaces quippe disciplinae\n suae solitosque parco аc parabili victu ad inplenda\nnaturae desideria defungi in peregrina et devictarum\ngentium mala inpulerat.\n \n ",
                "3":"\n Hinc saepius conparatae in\ncaput eius insidiae, secessio militum et liberior inter\nmutuas querellas dolor, ipsius deinde nunc ira, nunc\n suspiciones, quas excitabat inconsultus pavor, ceteraque\n his similia, quae deinde dicentur.\n \n ",
                "4":"\n Igitur cum\ntempestivis conviviis dies pariter noctesque consumeret,\nsatietatem epularum ludis interpellabat non contentus\nartificum, quos e Graecia exciverat, turba: quippe captivae\n iubebantur suo ritu canere inconditum et\nabhorrens peregrinis auribus carmen.\n \n ",
                "5":"\n Inter quas unam\n \nrex saepe conspexit maestiorem quam ceteras et\nproducentibus eam verecunde reluctantem. Excellens erat\nforma, et formam pudor honestabat: deiectis in terram\noculis et, quantum licebat, ore velato suspicionem\npraebuit regi,\n \n ",
                "6":"\n nobiliorem esse, quam ut inter convivales ludos deberet ostendi. Ergo interrogata, quaenam\nesset, neptim se Ochi, qui nuper regnasset in Persis,\nfilio eius geni tam esse respondit, uxorem Hystaspis\nfuisse. Propinquus hic Darei fuerat, magni et ipse\nexercitus praetor. \n ",
                "7":"\n Adhuc in animo regis tenues reliquiae pristini moris haerebant: itaque fortunam regia\nstirpe genitae et tam celebre nomen neptem Ochi\nreveritus non dimitti modo captivam, \n ",
                "8":"\n sed etiam restitui\nei suas opes iussit, virum quoque requiri, ut reperto\nconiugem redderet. Postero autem die praecepit Hephaestioni, ut omnes captivos in regiam iuberet adduci.\nIbi singulorum nobilitate spectata secrevit a vulgo,\nquorum eminebat genus. M hi fuerunt: inter quos\nrepertus est Oxathres, Darei frater, non illius fortuna\nquam indole animi sui clarior. \n ",
                "9":"\n XXVI milia talentum proxima praeda redacta erant omnino: duodecim milia\nin congiarium militum absumpta sunt, par huic pecuniae\nsumma custodum fraude subtracta est.\n \n ",
                "10":"\n Oxydates erat nobilis Perses, qui a Dareo capitali supplicio\ndestinatus cohibebatur in vinculis: huic liberato satrapeam Mediae attribuit fratremque Darei recepit in\ncohortem amicorum omni vetustae claritatis honore servato.\n \n Hinc in Parthienen perventum est,\n \n ",
                "11":"\n tunc ignobilem\ngentem, nunc caput omnium, qui post Euphraten et\nTigrim amnes siti Rubro mari terminantur.\n \n ",
                "12":"\n Scythae\nregionem campestrem ac fertilem occupaverant, graves\n adhuc accolae. Sedes habent et in Europa et in Asia:\nqui super Bosphorum colunt, adscribuntur Asiae, at,\nqui in Europa sunt, a laevo Thraciae latere ad\nBorysthenem atque inde ad Tanaim alium amnem recta\nplaga attinent.\n \n ",
                "13":"\n Tanais Europam et Asiam medius interfluit.\n Nec dubitatur, quin Scythae, qui Parthos\ncondidere, non a Bosphoro, sed ex Europae regione\npenetraverint.\n \n ",
                "14":"\n Urbs erat ea tempestate clara Hecatompylos,\ncondita a Graecis: ibi stativa rex habuit commeatibus\nundique advectis. Itaque rumor, otiosi militis vitium,\n sine auctore percrebruit, regem contentum rebus, quas\ngessisset, in Macedoniam protinus redire statuisse.\nDiscurrunt lymphatis similes in tabernacula et itineri\nsarcinas aptant:\n \n ",
                "15":"\n signum datum crederes, ut vasa\ncolligerent totis castris. Tumultus hinc contubernales suos\n requirentium, hinc onerantium plaustra perfertur ad\nregem.\n \n ",
                "16":"\n Fecerant fidem rumori temere vulgato Graeci\nmilites redire iussi domos: quorum equitibus singulis\ndenarium sena milia cum data essent, peditibus singula\nmilia, ipsis quoque finem militiae adesse credebant.\n\n \n ",
                "17":"\n Haud secus, quam par erat, territus, qui Indos atque\n \nultima Orientis peragrare statuisset, praefectos copiarum\nin praetorium contrahit obortisque lacrimis ex medio\ngloriae spatio revocari se victi magis quam victoris\nfortunam in patriam relaturum conquestus est: \n ",
                "18":"\n nee\nsibi ignaviam militum obstare, sed deum invidiam, qui fortissimis viris subitum patriae desiderium admovissent\npaulo post in eandem cum maiore laude famaque redituris.\n \n ",
                "19":"\n Tum vero pro se quisque operam suam offerre,\ndifficillima quaeque poscere, polliceri militum quoque\nobsequium,\n \n ",
                "20":"\n si animos eorum leni et apta oratione permulcere voluisset: numquam infractos et abiectos\nrecessisse, quotiens ipsius alacritatem et tanti animi\nspiritus haurire potuissent. Ita se facturum esse\nrespondit: illi modo vulgi aures praepararent sibi.\nSatisque omnibus, quae in rem videbantur esse, conpositis vocari ad contionem exercitum iussit, apud quem talem\norationem habuit: \n "
            },
            "3":{
                "0":"\n \n“Magnitudinem rerum,\n quas gessimus,\nmilites, intuentibus vobis minime mirum est et desiderium\nquietis et satietatem gloriae occurrere. \n ",
                "1":"\n Ut\nomittam Illyrios, Triballos, Boeotiam, Thraciam, Spartam, Achaeos, Peloponnesum, quorum alia ductu meo,\n \n ",
                "2":"\n alia imperio auspicioque perdomui, ecce orsi bellum\nab Hellesponto Ionas, Aeolidem servitio barbariae\ninpotentis exemimus, Cariam, Lydiam, Cappadociam,\nPhrygiam, Paphlagoniam, Pamphyliam, Pisidas, Cili- \nciam, Syriam, Phoenicen, Armeniam, Persidem, Medos,\nParthienen habemus in potestate.\n \n ",
                "3":"\n Plures provincias\nconplexus sum, quam alii urbes ceperunt, et nescio an\nenumeranti mihi quaedam ipsarum rerum multitudo\n subduxerit.\n \n ",
                "4":"\n Itaque si crederem satis certam esse\npossessionem terrarum, quas tanta velocitate domuimus,\nego vero, milites, ad penates meos, ad parentem\nsororesque et ceteros cives vel retinentibus vobis\nerumperem, ut ibi potissimum parta vobiscum laude et\n gloria fruerer, ubi nos uberrima victoriae praemia\nexpectant, liberum, coniugum parentumque laetitia, pax,\nquies, rerum per virtutem partarum secura possessio.\n\n \n ",
                "5":"\n Sed in novo et, si verum fateri volumus, precario\nimperio adhuc iugum eius rigida cervice subeuntibus\n barbaris tempore, milites, opus est, dum mitioribus\ningeniis inbuuntur et efferatos melior consuetudo\npermulcet.\n \n ",
                "6":"\n Fruges quoque maturitatem statuto tempore\nexpectant: adeo etiam ilia sensus omnis expertia tamen\nsua lege mitescunt.\n \n ",
                "7":"\n Quid? creditis tot gentes alterius\n imperio аc nomine adsuetas, non sacris, non moribus,\nnon commercio linguae nobiscum cohaerentes eodem\nproelio domitas esse, quo victae sunt? Vestris armis\ncontinentur, non suis moribus et, qui praesentes\nmetuunt, in absentia hostes erunt. Cum feris bestiis res\n est, quas captas et inclusas, quia ipsarum natura non\npotest, longior dies mitigat.\n \n \n ",
                "8":"\n Et adhuc sic ago,\ntamquam omnia subacta sint armis, quae fuerunt in\ndicione Darei. Hyrcaniam Nabarzanes occupavit, Bactra\n \nnon possidet solum parricida Bessus, sed etiam\nminatur, Sogdiani, Dahae, Massagetae, Sacae, Indi sui iuris\nsunt. \n ",
                "9":"\n Omnes hi, simul terga nostra viderint, illos sequentur:\nilli enim eiusdem nationis sunt, nos\nalienigenae et externi.\n \n ",
                "10":"\n Suis quisque autem placidius paret, etiam cum is praeest, qui magis timeri potest. Proinde\naut, quae cepimus, omittenda sunt aut, quae non\nhabemus, occupanda. Sicut in corporibus aegris, milites,\nnihil, quod nociturum est, medici relinquunt, sic nos,\nquidquid obstat imperio, recidamus. Parva saepe scintilla contempta magnum excitavit incendium. Nil tuto\nin hoste despicitur: quem spreveris, valentiorem neglegentia\nfacias. \n ",
                "11":"\n Ne Dareus quidem hereditarium\nPersarum accepit imperium, sed est in sedem Cyri\nbeneficio Bagoae, castrati hominis, admissus: ne vos magno labore credatis Bessum vacuum regnum occupaturum.\n\n \n \n ",
                "12":"\n Nos vero peccavimus, milites, si Dareum ob hoc\nvicimus, ut servo eius traderemus imperium, qui\nultimum ausus scelus regem suum, etiam externae opis\negentem, certe cui nos victores pepercissemus, quasi captivum in vinculis habuit, ad ultimum, ne a nobis\nconservari posset, occidit. \n ",
                "13":"\n Hune vos regnare patiemini ?\nQuem equidem cruci adfixum videre festino, omnibus\nregibus gentibusque et fidei, quam violavit, meritas\npoenas solventem. \n ",
                "14":"\n At, hercules, si mox eundem Grae- \ncorum urbes aut Hellespontum vastare nuntiatum erit\nvobis, quo dolore adficiemini Bessum praemia vestrae\noccupavisse victoriae? Tunc ad repetendas res\nfestinabatis, tunc arma capietis. Quanto autem praestat\n territum adhuc et vix mentis suae compotem\nopprimere! \n ",
                "15":"\n Quadridui nobis iter superest,\nqui tot proculcavimus\nnives, tot amnes superavimus, tot montium\niuga transcucurrimus. Non mare illud, quod exaestuans\niter fluctibus occupat, euntes nos moratur, non Ciliciae\n fauces et angustiae includunt: plana omnia et prona\nsunt.\n \n ",
                "16":"\n In ipso limine victoriae stamus. Pauci nobis\nfugitivi et domini sui interfectores supersunt.\nEgregium, mehercule, opus et inter prima gloriae vestrae\nnumerandum posteritati famaeque tradetis, Dareum\n quoque hostem finito post mortem illius odio\nparricidae caede esse vos ultos, neminem impium effugisse\nvestras manus.\n \n ",
                "17":"\n Hoc perpetrate quanto creditis Persas\nobsequentiores fore, cum intellexerint vos pia bella\nsuscipere et Bessi sceleri, non nomini suo irasci?”\n \n "
            },
            "4":{
                "0":"\n \n Summa militum alacritate iubentium, quocumque\nvellet, ducere oratio excepta est.\n \n \n ",
                "1":"\n Nec rex moratur\nimpetum tertioque per Parthienen die ad fines\nHyrcaniae penetrat Cratero relicto cum iis copiis, quibus\npraeerat, et ea manu, quam Amyntas ducebat, additis\nDC equitibus et totidem sagittariis, ut ab incursione\nbarbarorum Parthienen tueretur.\n \n ",
                "2":"\n Erigyium inpedi-\n \nmenta modico praesidio dato campestri itinere ducere\niubet. Ipse cum phalange et equitatu CL stadia\nemensus castra in valle, qua Hyrcaniam adeunt, communit.\nNemus praealtis densisque arboribus umbrosum est\npingue vallis solum rigantibus aquis,\n \n ",
                "3":"\n quae ex petris imminentibus manant. Ex ipsis radicibus montium\nStiboetes amnis effunditur, qui tria fere stadia in\nlongitudinem uni versus fluit, deinde saxo, quod alveolum\ninterpellat, repercussus duo itinera velut dispensatis\naquis aperit. \n ",
                "4":"\n Inde torrens et saxorum, per quae incurrit, asperitate violentior terram praeceps subit. Per\nCCC stadia conditus labitur rursusque velut ex alio\nfonte conceptue editur et novum alveum intendit priore\nsui parte spatiosior — \n ",
                "5":"\n quippe in latitudinem x et trium\nstadiorum diffunditur — rursusque angustioribus coercitus ripis iter cogit. Tandem in alterum amnem\ncadit: \n ",
                "6":"\n Rhidagno nomen est. Incolae adfirmabant,\nquaecumque demissa essent in cavernam, quae propior\nest fonti, rursus, ubi aliud os amnis aperitur, existere:\nitaque Alexander boves, qua subeunt aquae terram, praecipitari iubet, quorum corpora, ubi rursus erumpit,\nexpulsa videre, qui missi erant, ut exciperent.\n\n \n \n ",
                "7":"\n Quartum iam diem eodem loco quietem militi\ndederat, cum litteras Nabarzanis, qui Dareum cum Besso\ninterceperat, accepit, quarum sententia haec erat: se Dareo non fuisse inimicum, immo etiam, quae\ncredidisset utilia esse, suasisse et, quia fidele consilium regi\n \ndedisset, prope occisum ab eo.\n \n ",
                "8":"\n Agitasse Dareum\ncustodiam corporis sui contra ius fasque peregrino militi\ntradere damnata popularium fide, quam per ducentos\net triginta annos inviolatam regibus suis praestitissent.\n\n \n ",
                "9":"\n Se in praecipiti et lubrico stantem consilium a praesenti\nnecessitate repetisse. Dareum quoque, cum\noccidisset Bagoan, hac excusatione satisfecisse popularibus,\nquod insidiantem interemisset.\n \n ",
                "10":"\n Nihil esse miseris mortalibus\nspiritu carius: amore eius ad ultima esse propulsum.\n\n \n ",
                "11":"\n Sed ea magis esse secutum quam optasse. In\ncommuni calamitate suam quemque habere fortunam.\nSi venire se iuberet, sine metu esse venturum. Non\ntimere, ne fidem datam tantus rex violaret: deos a deo\nfalli non solere.\n \n ",
                "12":"\n Ceterum si, cui fidem daret, videretur\n indignus, multa exilia patere fugienti: patriam esse,\nubicumque vir fortis sedem sibi elegerit.\n \n ",
                "13":"\n Nec dubitavit\nAlexander fidem, quo Persae modo accipiebant, dare,\ninviolatum, si venisset, fore.\n Quadrato tamen agmine et conposito ibat speculatores\n subinde praemittens, qui explorarent loca.\n \n ",
                "14":"\n Levis\narmatura ducebat agmen, phalanx eam sequebatur, post\npedites erant inpedimenta. Et gens bellicosa et\nnaturae situs difficilis aditu curam regis intenderat.\n\n \n ",
                "15":"\n Namque perpetua vallis iacet usque ad mare Caspium\n patens, quo terrae eius velut brachia excurrunt: media\nflexu modico sinum faciunt lunae maxime similem, cum\neminent cornua nondum totum orbem sidere inplente.\n\n \n ",
                "16":"\n Cercetae et Mossyni et Chalybes a laeva sunt et ab\naltera parte Leucosyri et Amazonum campi: et illos,\n \nqua vergit ad septentrionem, hos ad occasum conversa\nprospectat. \n ",
                "17":"\n Mare Caspium dulcius ceteris ingentis\nmagnitudinis serpentes alit: piscium in eo longe diversi\nab aliis colores. Quidam Caspium, quidam Hvrcanium\nappellant: alii sunt, qui Maeotiam paludem in id cadere putent et argumentum adferant aquam, quod\ndulcior sit quam cetera maria, infuso paludis humore\nmitescere. \n ",
                "18":"\n A septentrione ingens in litus mare\nincumbit longeque agit fluctus et magna parte exaestuans\nstagnat: idem alio caeli statu recipit in se fretum eodemque impetu, quo effusum est, relabens terram\nnaturae suae reddit. Et quidam credidere non\nCaspium mare esse, sed ex India in Hyrcaniam Oceanum\ncadere, cuius fastigium, ut supra dictum est, perpetua\nvalle submittitur.\n \n \n ",
                "19":"\n Hinc rex XX stadia processit semita propemodum\ninvia, cui silva inminebat, torrentesque et eluvies iter\nmorabantur: nullo tamen hoste obvio penetratum tandemque\nad cultiora perventum est. \n ",
                "20":"\n Praeter alios\ncommeatus, quorum tum copia regio abundabat, pomorum quoque ingens modus nascitur, et uberrimum gignendis\nuvis solum est. \n ",
                "21":"\n Frequens arbor faciem quercus\nhabet, cuius folia multo melle tinguntur, sed, nisi solis\nortum incolae occupaverint, vel modico tepore sucus\nextinguitur. \n ",
                "22":"\n XXX hinc stadia processerat, cum Phrataphernes ei\noccurrit seque et eos, qui post Darei mortem\n \nprofugerant, dedens: quibus benigne exceptis ad oppidum\nArvas pervenit. Hic ei Craterus et Erigyius occurrunt.\n\n \n ",
                "23":"\n Praefectum Tapurorum gentis, Phradatem, adduxerant:\nhic quoque in fidem receptus multis exemplo fuit experiendi\n clementiam regis.\n \n ",
                "24":"\n Satrapen deinde Hyrcaniae\ndedit Amminaspin: exul hic regnante Ocho ad\nPhilippum pervenerat. Tapurorum quoque gentem Phradati\nreddidit.\n \n "
            },
            "5":{
                "0":"\n \n Iamque ultima Hyrcaniae intraverat, cum Artabazus,\n quem Dareo fidissimum fuisse supra diximus, cum\npropinquis Darei ac suis liberis modicaque Graecorum\nmilitum manu occurrit.\n \n ",
                "1":"\n Dextram venienti obtulit rex:\nquippe et hospes Philippi fuerat, cum Ocho regnante\nexularet, et hospitii pignora in regem suum ad\n ultimum fides conservata vincebat.\n \n ",
                "2":"\n Comiter igitur\nexceptus: “Tu quidem,” inquit, “rex, deos quaeso, perpetua\nfelicitate floreas: ego ceteris laetus hoc uno torqueor,\nquod praecipiti senectute diu frui tua bonitate non\npossum.” Nonagesimum et quintum annum agebat. \n ",
                "3":"\n \n Novem iuvenes, omnes eadem matre geniti, patrem\ncomitabantur: hos Artabazus dexterae regis admovit\nprecatus, ut tam diu viverent, donec utiles Alexandro\nessent.\n \n ",
                "4":"\n Rex pedibus iter plerumque faciebat: tunc\nadmoveri sibi et Artabazo equos iussit, ne ipso\n ingrediente pedibus senex equo vehi erubesceret.\n\n \n ",
                "5":"\n Ut deinde castra sunt posita, Graecos, quos\nArtabazus adduxerat, convocari iubet: at illi, nisi fides\n \nLacedaemoniis quoque et Sinopensibus daretur, respondent\nse, quid agendum ipsis foret, deliberaturos.\n \n ",
                "6":"\n Legati erant Lacedaemoniorum missi ad Dareum: quo\nvicto adplicuerant se Graecis mercede apud Persas militantibus.\n \n ",
                "7":"\n Rex omissis sponsionum fideique pignoribus venire eos iussit, fortunam, quam ipse dedisset,\nhabituros. Diu cunctantes plerisque consilia variantibus\ntandem venturos se pollicentur. \n ",
                "8":"\n At Democrates\nAtheniensis, qui maxime Macedonum opibus semper\nobstiterat, desperata venia gladio se transfigit. Ceteri, sicut constitueront, dicioni Alexandri ipsos se\npermittunt. \n ",
                "9":"\n M et D milites erant, praeter hos legati ad\nDareum missi XC. In supplementum distributus miles,\nceteri remissi domum praeter Lacedaemonios, quos tradi\nin custodiam iussit.\n \n \n ",
                "10":"\n Mardorum erat gens confinis Hyrcaniae, cultu vitae\naspera et latrociniis adsueta: haec sola nec legatos\nmiserat nec videbatur imperata factura. Itaque rex\nindignatus, si una gens posset efficere, ne invictus esset,\n\n \n ",
                "11":"\n inpedimentis cum praesidio relictis valida manu comitante procedit. Noctu iter fecerat, et prima luce hostis\nin conspectu erat: tumultus magis quam proelium fuit.\nDeturbati ex collibus, quos occupaverant, barbari\nprofugerunt, proximique vici ab incolis deserti capiuntur.\n \n ",
                "12":"\n Interiora regionis eius haud sane adiri sine magna vexatione exercitus poterant: iuga montium praealtae\nsilvae rupesque inviae saepiunt, ea, quae plana sunt,\n \n ",
                "13":"\n novo munimenti genere inpedierant barbari. Arbores\n \ndensae sunt de industria consitae: quarum teneros\nadhuc ramos manu flectunt, quos intortos rursus inserunt\nterrae: inde velut ex alia radice laetiores virent trunci.\n\n \n ",
                "14":"\n Hos, qua natura fert, adolescere non sinunt: quippe\n alium alii quasi nexu conserunt. Qui ubi multa fronde\nvestiti sunt, operiunt terram: itaque occulti ramorum\nvelut laquei perpetua saepe iter cludunt.\n \n ",
                "15":"\n Una ratio\nerat caedendo aperire saltum, sed hoc quoque magni\noperis. Crebri namque nodi duraverant stipites, et in\n se inplicati arborum rami suspensis circulis similes\nlento vimine frustrabantur ictus.\n \n ",
                "16":"\n Incolae autem ritu\nferarum virgulta subire soliti tum quoque intraverant\nsaltum occultisque telis hostem lacessebant. Ille\nvenantium modo latibula scrutatus plerosque confodit,\n ad ultimum circumire saltum milites iubet, ut, si qua\npateret, inrumperent.\n \n ",
                "17":"\n Sed ignotis locis plerique\noberrabant, exceptique sunt quidam, inter quos equus regis .\n— Bucephalam vocabant —, quem Alexander non\neodem quo ceteras pecudes animo aestimabat.\n Namque ille nec in dorso insidere suo patiebatur alium\net regem, cum vellet escendere, sponte genua\nsubmittens excipiebat credebaturque sentire, quem veheret.\n\n \n ",
                "18":"\n Maiore ergo, quam decebat, ira simul ac dolore\nstimulatus equum vestigari iubet et per interpretem\n pronuntiari, ni reddidissent, neminem esse victurum. Hаc\ndenuntiatione territi cum ceteris donis equum adducunt.\n\n \n ",
                "19":"\n Sed ne sic quidem mitigatus caedi silvas iubet\nadgestaque humo e montibus planitiem ramis inpeditam\nexaggerari.\n \n ",
                "20":"\n Iam in aliquantum altitudinis opus creverat,\n cum barbari desperato regionem, quam\n \noecupaverant, posse retineri, gentem suam dedidere. Rex\nobsidibus acceptis Phradati parere eos iussit.\n\n \n \n ",
                "21":"\n Inde quinto die in stativa revertitur. Artabazum\ndeinde geminato honore, quem Dareus habuerat ei,\nremittit domum. Iam ad urbem Hyrcaniae, in qua regia Darei fuit, ventum erat: ibi Nabarzanes accepta\nfide occurrit dona ingentia ferens. \n ",
                "22":"\n Inter quae Bagoas\nerat, specie singulari spado atque in ipso flore\npueritiae, cui et Dareus adsuerat et mox Alexander\nadsuevit:\n \n ",
                "23":"\n eiusque maxime precibus motus Nabarzani ignovit. Erat,\n ut supra dictum est, Hyrcaniae finitima gens\nAmazonum, circa Thermodonta amnem Themiscyrae\nincolentium campos. \n ",
                "24":"\n Reginam habebant Thalestrin,\nomnibus inter Caucasum montem et Phasin amnem\nimperitantem. Haec cupidine visendi regis accensa finibus regni sui excessit et, cum haud procul abesset,\npraemisit indicantes, venisse reginam adeundi eius cognoscendique\navidam. \n ",
                "25":"\n Protinus facta potestas est\nveniendi ceteris iussis subsistere. Trecentis feminarum\ncomitata processit atque, ut primum rex in conspectu fuit, equo ipsa desiluit duas lanceas dextera praeferens.\n \n ",
                "26":"\n Vestis non tota Amazonum corpori obducitur: nam\nlaeva pars ad pectus est nuda, cetera deinde velantur.\nNec tamen sinus vestis, quem nodo colligunt, infra\ngenua descendit. \n ",
                "27":"\n Altera papilla intacta servatur, qua muliebris sexus liberos alant: aduritur dextera, ut\narcus facilius intendant et tela vibrent. \n ",
                "28":"\n Interrito vultu\nregem Thalestris intuebatur habitum eius haudquaquam\n \nrerum famae parem oculis perlustrans: quippe omnibus\nbarbaris in corporum maiestate veneratio est,\nmagnorumque operum non alios capaces putant, quam quos\neximia specie donare natura dignata est.\n \n ",
                "29":"\n Ceterum\n interrogata, num aliquid petere vellet, haud dubitavit\nfateri ad communicandos cum rege liberos se venisse,\ndignam, ex qua ipse regni generaret heredes: feminini\nsexus se retenturam,\n \n ",
                "30":"\n marem reddituram patri.\nAlexander, an cum ipso militare vellet, interrogat: at ilia\n causata, sine custode regnum reliquisse, petere\nperseveraba, ne se inritam spei abire pateretur.\n \n ",
                "31":"\n Acrior ad\nvenerem feminae cupido quam regis, ut paucos dies\nsubsisteret, perpulit. xiii dies in obsequium desiderii\neius absumpti sunt. Tum illa regnum suum, rex\n Parthienen petiverunt.\n \n "
            },
            "6":{
                "0":"\n \n Hic vero palam cupiditates suas solvit continentiamque\net moderationem, in altissima quaque fortuna\neminentia bona, in superbiam ac lasciviam vertit.\n \n ",
                "1":"\n Patrios\nmores disciplinamque Macedonum regum salubriter\n temperatam et civilem habitum velut leviora\nmagnitudine sua ducens Persicae regiae par deorum potentiae\nfastigium aemulabatur :\n \n ",
                "2":"\n iacere humi venerabundos\nipsum paulatimque servilibus ministeriis tot victores\ngentium inbuere et capiti vis pares facere expetebat.\n\n \n ",
                "3":"\n Itaque purpureum diadema distinctum albo, quale\nDareus habuerat, capiti circumdedit vestemque\nPersicam sumpsit, ne omen quidem veritus, quod a victoris\n \ninsignibus in devicti transiret habitum. \n ",
                "4":"\n Et ille se\nquidem spolia Persarum gestare dicebat, sed cum illis\nquoque mores induerat, superbiamque habitus animi\ninsolentia sequebatur. \n ",
                "5":"\n Litteras quoque, quas in\nEuropam mitteret, veteris anuli gemma obsignabat, iis, quas in Asiam scriberet, Darei anulus inprimebatur,\nut adpareret unum animum duorum non capere fortunam.\n \n ",
                "6":"\n Amicos vero et equites unaque principes\nmilitum, aspernantes quidem, sed recusare non ausos, Persicis\nornaverat vestibus. \n ",
                "7":"\n Pelices CCC et LXV, totidem quot Darei fuerant, regiam inplebant, quas spadonum\ngreges et ipsi muliebria pati adsueti sequebantur.\n \n ",
                "8":"\n \n Haec\nluxu et peregrinis infecta moribus veteres Philippi\nmilites, rudis natio ad voluptates, palam aversabantur,\n\n \n ",
                "9":"\n totisque castris unus omnium sensus ac sermo erat, plus amissum victoria quam bello esse quaesitum:\ncummaxime vinci ipsos deditos alienis moribus et externis.\nQuo tandem ore domos quasi in captivo habitu\nreversuros? Pudere iam sui regem: victis quam victoribus\nsimiliorem ex Macedoniae imperatore Darei Satrapen factum. \n ",
                "10":"\n Ille non ignarus, et principes amicorum et\nexercitum graviter offendi, gratiam liberalitate donisque\nreparare temptabat. Sed, opinor, liberis pretium servitutis\ningratum est. \n ",
                "11":"\n Igitur, ne in seditionem res\nverteretur,\n \n ",
                "12":"\n otium interpellandum erat bello, cuius materia opportune alebatur. Namque Bessus veste regia sumpta\n \nArtaxerxen appellari se iusserat Scythasque et ceteros\nTanais accolas contrahebat. Haec Satibarzanes\nnuntiabat: quem receptum in fidem regioni, quam antea\nobtinuerat, praefecit.\n \n ",
                "13":"\n Et cum grave spoliis apparatuque\n luxuriae agmen vix moveretur, suas primum, deinde\ntotius exercitus sarcinas exceptis admodum necessariis\nconferri iussit in medium.\n \n ",
                "14":"\n Planities spatiosa erat, in\nquam vehicula onusta perduxerant. Expectantibus\ncunctis, quid deinde esset imperaturus, iumenta iussit\n abduci suisque primum sarcinis face subdita ceteras\nincendi praecepit .\n \n ",
                "15":"\n Plagrabant exurentibus dominis,\nquae ut intacta ex urbibus hostium raperent, saepe\nflammas restinxerant, nullo sanguinis pretium audente\ndeflere, cum regias opes idem ignis exureret.\n \n ",
                "16":"\n Brevi\n deinde ratio mitigavit dolorem, habilesque militiae et\nad omnia parati laetabantur sarcinarum potius quam\ndisciplinae fecisse iacturam.\n\n \n ",
                "17":"\n \n Igitur Bactrianam regionem petebant. Sed Nicanor,\nParmenionis filius, subita morte correptus magno desiderio\n sui adfecerat cunctos.\n \n ",
                "18":"\n Rex ante omnis maestus\ncupiebat quidem subsistere funeri adfuturus, sed penuria\ncommeatuum festinare cogebat: itaque Philotas cum\nduobus milibus et C relictus, ut iusta fratri\npersolveret, ipse contendit ad Bessum.\n\n \n ",
                "19":"\n Iter facienti ei litterae adferuntur a finitimis\nsatraparum, e quibus cognoscit Bessum quidem hostili animo\noccurrere cum exercitu, ceterum Satibarzanen, quem\n \nsatrapeae Ariorum ipse praefecisset, defecisse ab eo.\n \n ",
                "20":"\n Itaque quamquam Besso imminebat, tamen ad\nSatibarzanen opprimendum praeverti optimum ratus levem\narmaturam et equestres copias educit totaque nocte\nitinere strenue facto inprovisus hosti supervenit. \n ",
                "21":"\n Cuius cognito adventu Satibarzanes cum duobus milibus\nequitum — nec plures subito contrahi poterant — Bactra\nperfugit, ceteri proximos montes occupaverunt.\n \n ",
                "22":"\n Praerupta rupes est, qua spectat occidentem, eadem, qua\nvergit ad orientem, leniore summissa fastigio : multis arboribus obsita perennem habet fontem, ex quo large\naquae manant. \n ",
                "23":"\n Circuitus eius XXX et duo stadia conprehendit.\nIn vertice herbidus campus: in hoc\nmultitudinem inbellem considere iubent. Ipsi, qua rupes\nsedit, arborum truncos et saxa obmoliuntur.\n \n ",
                "24":"\n XIII milia armata erant.\n In quorum obsidione Cratero relicto ipse Satibarzanen sequi festinat. At, quia\nlongius abesse eum cognoverat, ad expugnandos eos, qui\nedita montium occupaverant, redit. \n ",
                "25":"\n Ac primo\nrepurgari iubet, quidquid ingredi possent, deinde, ut occurrebant in viae cotes praeruptaeque rupes, inritus labor\nvidebatur obstante natura. \n ",
                "26":"\n Ше, ut erat animi semper\nobluctantis difficultatibus, cum et progredi arduum et\nreverti periculosum esset, versabat se ad omnes\ncogitationes aliud atque aliud — ita ut fieri solet, ubi prima quaeque damnamus — subiciente animo.\n \n ",
                "27":"\n Haesitanti, quod ratio non potuit, fortuna consilium subministravit.\nVehemens favonius erat, et multam\n \nmateriam ceciderat miles aditum per saxa molitus. Haec\nvapore torrida flamma arserat:\n \n ",
                "28":"\n ergo adgeri alias arbores\niubet et igni dari alimenta, celeriterque stipitibus\ncumulatis fastigium montis aequatum est.\n \n ",
                "29":"\n Tunc undique\n ignis iniectus cuncta conprehendit. Flammam in\nora hostium ventus ferebat, fumus ingens velut\nquadam nube absconderat caelum.\n \n ",
                "30":"\n Sonabant incendio\nsilvae, atque ea quoque, quae non incenderat miles,\nconcepto igne proxima quaeque adurebant. Barbari suppliciorum\n ultimum, si qua intermoreretur ignis, effugere\ntemptabant, sed, qua flamma dederat locum, hostis\nobstabat.\n \n ",
                "31":"\n Varia igitur caede consumpti sunt: alii in\nmedios ignis, alii petris praecipitavere se, quidam\nhostium manibus obtulerunt, pauci semustulati venere in\n potestatem.\n\n \n ",
                "32":"\n \n Hinc ad Craterum, qui Artacana obsidebat, redit.\nIlle omnibus praeparatis regis expectabat adventum\ncaptae urbis titulo, sicut par erat, cedens.\n \n ",
                "33":"\n Igitur\nAlexander turres admoveri iubet: ipsoque aspectu barbari\n territi e muris supinas manus tendentes orare\ncoeperunt: iram in Satibarzanen, defectionis auctorem,\nreservaret, supplicibus semet dedentibus parceret. Rex\ndata venia non obsidionem modo solvit, sed omnia sua\nincolis reddidit.\n\n \n ",
                "34":"\n Ab hac urbe digresso supplementum novorum\nmilitum occurrit: Zoilus D equites ex Graecia adduxerat,\nIII milia ex Illyrico Antipater miserat, Thessali equites\nC et XXX cum Philippo erant, ex Lydia II milia et\nsescenti, peregrinus miles, advenerant, CCC equites\n gentis eiusdem sequebantur.\n \n ",
                "35":"\n Hаc manu adiecta adit Dran-\n \ngas: bellicosa natio est. Satrapes erat Barzaentes,\nsceleris in regem suum particeps Besso: is suppliciorum,\nquae meruerat, metu profugit in Indiam.\n \n "
            },
            "7":{
                "0":"\n Iam nonum diem stativa erant,\n cum externa vi non\ntutus modo rex,\n \n ",
                "1":"\n sed invictus intestino facinore petebatur. Dymnus, modicae apud regem auctoritatis et\ngratiae, exoleti, cui Nicomacho erat nomen, amore\nflagrabat obsequio uni sibi dediti corporis vinctus. \n ",
                "2":"\n Is,\nquod ex vultu quoque perspici poterat, similis attonito\nremotis arbitris cum iuvene secessit in templum arcana se \n ",
                "3":"\n et silenda adferre praefatus suspensumque\nexpectatione per mutuam caritatem et pignora utriusque animi\nrogat, ut adfirmet iureiurando, quae commisisset, silentio\nesse tecturum. \n ",
                "4":"\n Et ille ratus nihil, quod etiam\ncum periurio detegendum foret,\n \n ",
                "5":"\n indicaturum per praesentes deos iurat. Tum Dymnus aperit in tertium\ndiem regi insidias conparatas seque eius consilii fortibus\nviris et inlustribus esse participem. \n ",
                "6":"\n Quibus iuvenis\nauditis se vero fidem in parricidio dedisse constanter\nabnuit nec ulla religione,\n \n ",
                "7":"\n ut scelus tegat, posse constringi. Dymnus et amore et metu amens dexteram exoleti\nconplexus et lacrimans orare primum, ut particeps\nconsilii operisque fieret: \n ",
                "8":"\n si id sustinere non posset,\nattamen ne proderet se, cuius erga ipsum benivolentiae\npraeter alia hoc quoque haberet fortissimum pignus, quod caput suum permisisset fidei adhuc inexpertae.\n \n ",
                "9":"\n Ad ultimum aversari scelus perseverantem mortis metu\nterret: ab illo capite coniuratos pulcherrimum facinus\nincohaturos. \n ",
                "10":"\n Alias deinde effeminatum et muliebriter\n \ntimidum, alias proditorem amatoris appellans, nunc\ningenua promittens, interdumque regnum quoque,\n\n \n ",
                "11":"\n versabat animum tanto facinore procul abhorrentem.\nStrictum deinde gladium modo illius, modo suo admovens\n iugulo, supplex idem et infestus, expressit tandem, ut\nnon solum silentium, sed etiam operam polliceretur.\n\n \n ",
                "12":"\n Namque abunde constantis animi et dignus, qui\npudicus esset, nihil ex pristina voluntate mutaverat, sed\ncaptum Dymni amore simulabat nihil recusare.\n \n ",
                "13":"\n Sciscitari\n inde pergit, cum quibus tantae rei societatem\ninisset: plurimum referre, quales viri tam memorabili\noperi admoturi manus essent.\n \n ",
                "14":"\n Ille et amore et scelere\nmale sanus simul gratias agit, simul gratulatur, quod\nfortissimis iuvenum non dubitasset se adiungere,\n Demetrio, corporis custodi, Peucolao, Nicanori: adicit\nhis Aphobetum, Iolaum, Theoxenum, Archepolim,\n Amyntam.\n \n ",
                "15":"\n Ab hoc sermone dimissus Nicomochus ad\nfratrem — Cebalino erat nomen — quae acceperat, defert.\nPlacet ipsum subsistere in tabernaculo, ne, si regiam\n3о intrasset non adsuetus adire regem, coniurati proditos\nse esse resciscerent.\n \n ",
                "16":"\n Ipse Cebalinus ante vestibulum\nregiae — neque enim propius aditus ei patebat —\nconsistit opperiens aliquem ex prima cohorte\n \n \n ",
                "17":"\n amicorum, a quo introduceretur ad regem. Forte ceteris\ndimissis unus Philotas, Parmenionis filius — incertum\nquam ob causam — substiterat in regia: huic\nCebalinas ore confuso magnae perturbationis notas prae se\nferens aperit,\n \n ",
                "18":"\n quae ex fratre conpererat, et sine dilatione nuntiari regi iubet. Philotas conlaudato eo\nprotinus intrat ad Alexandrum multoque invicem de aliis\nrebus sermone consumpto nihil eorum, quae ex Cebalino\ncognoverat, nuntiat. \n ",
                "19":"\n Sub vesperam eum\nprodeuntem in vestibulo regiae excipit iuvenis,\n \n ",
                "20":"\n an mandatum executus foret, requirens. Ille non vacasse sermoni\nsuo regem causatus discessit. Postero die Cebalinus\nvenienti in regiam praesto est intrantemque admonet\npridie communicatae cum ipso rei. Ille curae sibi\nesse respondet:\n \n ",
                "21":"\n ac ne tum quidem regi, quae audierat, aperit. Coeperat Cebalino esse suspectus: itaque non\nultra interpellandum ratus nobili iuveni — Metron\nerat ei nomen — super armamentarium posito, quod\nscelus pararetur, indicat. \n ",
                "22":"\n Ille Cebalino in armamentario\nabscondito protinus regi corpus forte curanti,\n \n ",
                "23":"\n quid index detulisset, ostendit.\n Rex ad conprehendendum\nDynmum missis satellitibus armamentarium intrat. Ibi\nCebalinus gaudio elatus: “Habeo te,” inquit, “incolumem\nex inpiorum manibus ereptum.” \n ",
                "24":"\n Percontatus deinde\nAlexander, quae noscenda erant, ordine cuncta cognoscit. \n ",
                "25":"\n Rursusque institit quaerere, quotus dies esset,\nex quo Nicomachus ad eum detulisset indicium. Atque\n \nillo fatente iam tertium esse, existimans haud\nincorrupta fide tanto post deferre, quae audierat, vinciri\neum iussit.\n \n ",
                "26":"\n At ille clamitare coepit eodem temporis\nmomento, quo audisset, ad Philotan decucurrisse: ab\n eo оpеriri conperta.\n \n ",
                "27":"\n Rex identidem quaerens, an\nPhilotan adisset, an institisset ei, ut pervenirent ad se,\nperseverante eo adfirmare, quae dixerat, manus ad\ncaelum tendens manantibus lacrimis hanc sibi a carissimo\nquondam amicorum relatam gratiam querebatur.\n \n ",
                "28":"\n Inter\n haec Dymnus haud ignaras, quam ob causam\naccerseretur a rege, gladio, quo forte erat cinctus, graviter\nse vulnerat occursuque satellitum inhibitus perfertur\nin regiam.\n \n ",
                "29":"\n Quem intuens rex: “Quod,” inquit, “in te,\nDymne, tantum cogitavi nefas, ut tibi Macedonum\n regno dignior Philotas me quoque ipso videretur?”\nIlium iam defecerat vox: itaque edito gemitu\nvultuque a conspectu regis averso subinde conlapsus\nextinguitur.\n\n \n ",
                "30":"\n \n Rex Philota venire in regiam iusso: “Cebalinus,”\n inquit, “ultimum supplicium meritus, si in caput meum\npraeparatas insidias biduo texit: sed huius criminis\nPhilotan reum substituit, ad quem protinus indicium\ndetulisse se adfirmat.\n \n ",
                "31":"\n Quo propiore gradu amicitiae\nme contingis, hoc maius est dissimulationis tuae facinus,\n et ego Cebalino magis quam Philotae id convenire\n \nfateor. Faventem habes iudicem, si, quod admitti non\noportuit, saltem purgari potest.” \n ",
                "32":"\n Ad haec Philotas\nhaud sane trepidus, si animus vultu aestimaretur,\nCebalinum quidem scorti sermonem ad se detulisse, sed\nipsum tam levi auctore nihil credidisse respondit, veritum, ne iurgium inter amatorem et exoletum non sine\nrisu aliorum detulisset: \n ",
                "33":"\n cum Dymnus semet\ninteremerit, qualiacumque erant, non fuisse reticenda.\nConplexusque regem orare coepit, ut praeteritam vitam\npotius quam culpam,\n \n ",
                "34":"\n silentii tamen, non facti ullius, intueretur. Haud facile dixerim, credideritne ei rex\nan altius iram suppresserit: dexteram reconciliatae\ngratiae pignus obtulit et contemptum magis quam\ncelatum indicium esse videri sibi dixit.\n \n "
            },
            "8":{
                "0":"\n Advocato tum consilio amicorum,\n cui tamen Philotas\nadhibitus non est,\n Nicomachum introduci iubet.\n \n ",
                "1":"\n Is eadem, quae detulerat frater ad regem, ordine\nexposuit. \n ",
                "2":"\n Erat Craterus regi carus in paucis et eo Philotae\nob aemulationem dignitatis adversus neque\nignorabat saepe Alexandri auribus nimia iactatione virtutis atque operae gravem fuisse et ob ea non quidem\nsceleris, sed contumaciae tamen esse suspectum. \n ",
                "3":"\n Non\naliam premendi inimici occasionem aptiorem futuram\nratus odio suo pietatis praeferens speciem: “Utinam,”\n\n \n ",
                "4":"\n inquit, “in principio quoque huius rei nobiscum deliberasses! Suasissemus, si Philotae velles ignoscere,\npatereris potius ignorare eum, quantum deberet tibi,\n \nquam usque ad mortis metum adductum saepius de\npericulo suo quam de tuo cogitare beneficio. Ille enim\nsemper insidiari tibi poterit, tu non semper Philotae\npoteris ignoscere.\n \n ",
                "5":"\n Nec est, quod existimes eum, qui\n tantum ausus est, venia posse mutari. Scit eos, qui\nmisericordiam consumpserunt, amplius sperare non\nposse.\n \n ",
                "6":"\n At ego, etiam si ipse vel paenitentia vel\nbeneficio tuo victus quiescere volet, patrem eius\nParmenionem, tanti ducem exercitus et inveterata apud\n milites suos auctoritate haud multum infra\nmagnitudinis tuae fastigium positum, scio non aequo animo\nsalutem filii sui debiturum tibi.\n \n ",
                "7":"\n Quaedam beneficia\nodimus. Meruisse mortem confiteri pudet: superest,\nut malit videri iniuriam accepisse quam vitam. Proinde\n scito tibi cum illis de salute esse pugnandum.\n \n ",
                "8":"\n Satis\nhostium superest, ad quos persequendos ituri sumus:\nlatus a domesticis hostibus muni. Hos si summoves,\n nihil metuo ab externo.” Haec Craterus.\n \n ",
                "9":"\n Nec ceteri\ndubitabant, quin coniurationis indicium suppressuras\n non fuisset nisi auctor aut particeps. Quem enim pium\net bonae mentis, non amicum modo, sed ex ultima\nplebe, auditis, quae ad eum delata erant, non protinus\nad regem fuisse cursurum? ne Cebalini quidem exemplo, \n ",
                "10":"\n \nqui ex fratre conperta ipsi nuntiasset, commotum esse\n Parmenionis filium, praefectum equitatus, omnium\narcanorum regis arbitrum! Simulasse etiam, non vacasse\nsermoni suo regem, ne index alium internuntium\n \n \n ",
                "11":"\n quaereret. Nicomachum religione quoque deum adstrictum\nconscientiam suam exonerare properasse: Philotam\nconsumpto per ludum iocumque paene toto die gravatum\nesse pauca verba pertinentia ad caput regis tam longo\net forsitan supervacuo inserere sermoni. \n ",
                "12":"\n At eum non credidisse talia deferentibus pueris! Cur igitur\nextraxisset biduum, tamquam indicio haberet fidem?\nDimittendum fuisse Cebalinum, si delationem eius\ndamnabat. \n ",
                "13":"\n In suo quemque periculo magnum animum\nhabere:\n \n ",
                "14":"\n cum de salute regis timeretur, credulos esse debere, vana quoque deferentis admittere. Omnes\nigitur quaestionem de eo, ut participes sceleris indicare\ncogeretur, habendam esse decernunt. Rex admonitos,\nuti consilium silentio premerent, dimittit.\n Pronuntiari\ndeinde iter in posterum iubet,\n \n ",
                "15":"\n ne qua noxiis initi consilii daretur nota. Invitatus est etiam Philotas ad\nultimas ipsi epulas, et rex non cenare modo, sed etiam\nfamiliariter conloqui cum eo, quem damnaverat, sustinuit.\n \n ",
                "16":"\n Secunda deinde vigilia luminibus extinctis cum\npaucis in regiam coeunt Hephaestion et Crateras et Coenus et Erigyius, hi ex amicis, ex armigeris autem\nPerdiccas et Leonnatus. Per hos imperatum, ut qui\nad praetorium excubabant, armati vigilarent. \n ",
                "17":"\n Iam ad\nomnes aditus dispositi erant equites, itinera quoque\nobsidere iussi,\n \n ",
                "18":"\n ne quis ad Parmenionem, qui tum Mediae magnisque copiis praeerat, occultus evaderet. Atarrhias\nautem cum CCC armatis intraverat regiam: huic decem\n \nsatellites adduntur, quorum singulos deni armigeri\nsequebantur.\n \n ",
                "19":"\n Hi ad alios coniuratos conprehendendos\ndistributi sunt, Atarrhias cum trecentis ad Philotam\nmissus clausum aditum domus moliebatur L iuvenum\n promptissimis stipatus : nam ceteros cingere undique\ndomum iusserat, ne occulto aditu Philotas posset elabi.\n\n \n ",
                "20":"\n Ilium sive securitate animi sive fatigatione resolutum\nsomnus oppresserat: quem Atarrhias torpentem adhuc\noccupat.\n \n ",
                "21":"\n Tandem ei sopore discusso cum inicerentur\n catenae: “Vicit,” inquit, “bonitatem tuam, rex,\ninimicorum meorum acerbitas.” Nec plura elocutum capite\nvelato in regiam adducunt.\n\n \n ",
                "22":"\n \n Postero die rex edixit, omnes armati coirent. VI\nmilia fere militum venerant, praeterea turba lixarum calonumque\n inpleverant regiam.\n \n ",
                "23":"\n Philotan armigeri agmine\nsuo tegebant, ne ante conspici posset a vulgo, quam rex\nadlocutus milites esset.\n \n ",
                "24":"\n De capitalibus rebus vetusto\nMacedonum modo inquirebat rex, iudicabat exercitus —\nin pace erat vulgi —, et nihil potestas regum valebat,\n nisi prius valuisset auctoritas.\n \n ",
                "25":"\n Igitur Dymni primum\ncadaver infertur plerisque, quid parasset quove casu extinctus esset, ignaris. \n "
            },
            "9":{
                "0":"\n Rex deinde in contionem procedit\nvultu praeferens dolorem animi. Amicorum\nquoque maestitia expectationem haud parvam rei fecerat.\n\n \n ",
                "1":"\n Diu rex demisso in terram vultu attonito stupentique\nsimilis stetit, tandem recepto animo: “Paene,” inquit,\n“milites, hominum scelere vobis ereptus sum: deum\nProvidentia et misericordia vivo. Conspectusque vestri\n \nvenerabilis coegit, ut vehementius parricidis irascerer,\nquoniam is primus, immo unus vitae meae fructus est,\ntot fortissimis viris et de me optime meritis referre\nadhuc gratiam posse.” \n ",
                "2":"\n Interrupit orationem militum\ngemitus, obortaeque sunt omnibus lacrimae. Tum rex: “Quanto,” inquit, “maiorem in animis vestris motum\nexcitabo, cum tanti sceleris auctores ostendero!\nQuorum mentionem adhuc reformido et, tamquam salvi\nesse possint, nominibus abstineo. \n ",
                "3":"\n Sed vincenda est\nmemoria pristinae caritatis et coniuratio impiorum civium detegenda. Quomodo autem tantum nefas sileam?\nParmenio, illa aetate, tot meis, tot parentis mei\nmeritis devinctus, omnium nobis amicorum vetustissimus,\n \n ",
                "4":"\n ducem se sceleri tanto praebuit. Minister eius\nPhilotas Peucolaum et Demetrium et nunc Dymnum, cuius corpus aspicitis, ceterosque eiusdem amentiae in caput\nmeum subornavit.” \n ",
                "5":"\n Fremitus undique indignantium \nquerentiumque tota contione obstrepebat, qualis solet\nesse multitudinis et maxime militaris, ubi aut studio\nagitur aut ira. \n ",
                "6":"\n Nicomachus deinde et Metron et Cebalinus producti, quae quisque detulerat, exponunt.\nNullius eorum indicio Philotas ut particeps sceleris\ndestinabatur. Itaque indignatione expressa vox invicem\nsilentio excepta est. \n ",
                "7":"\n Tum rex: “Qualis,” inquit, “ergo\nanimi vobis videtur, qui huius rei delatum indicium ad ipsum suppressit? Quod non fuisse vanum Dymni\n \nexitus declarat.\n \n ",
                "8":"\n Incertam rem deferens tormenta non\ntimuit Cebalinus, nee Metron ne momentum quidem\ntemporis distulit exonerare se, ut eo, ubi lavabar,\ninrumperet:\n \n ",
                "9":"\n Philotas solus nihil timuit, nihil credidit.\n O magni animi virum! Iste regis periculo\ncommoveretur, vultum mutaret, indicem tantae rei sollicitus\naudiret! \n ",
                "10":"\n Subest nimirum silentio facinus,\net avida\nspes regni praecipitem animum ad ultimum nefas\ninpulit. Pater Mediae praeest: ipse apud multos copiarum\n duces meis praepotens viribus maiora, quam\ncapit, spirat.\n \n ",
                "11":"\n Orbitas quoque mea, quod sine liberis\nsum, spernitur. Sed errat Philotas. In vobis liberos,\nparentes, consanguineos habeo: vobis salvis orbus esse\nnon possum.” Epistulam deinde Parmenionis interceptam, \n \n ",
                "12":"\n \n quam ad filios Nicanorem et Philotan scripserat,\nrecitat haud sane indicium gravioris consilii\npraeferentem.\n \n ",
                "13":"\n Namque summa eius haec erat: “Primum vestri\ncuram agite, deinde vestrorum: sic enim, quae\ndestinavimus,\n \n ",
                "14":"\n efficiemus.” Adiecitque rex sic esse scriptam, ut,\n sive ad filios pervenisset, a consciis posset intellegi, sive\nintercepta esset, falleret ignaros.\n \n ",
                "15":"\n “At enim Dymnus,\ncum ceteros participes sceleris indicaret, Philotan non\nnominavit! Hoc quidem illius non innocentiae, sed\npotentiae indicium est, quod sic ab iis timetur etiam, a\n quibus prodi potest, ut, cum de se fateantur, ilium\ntamen celent. Ceterum Philotan ipsius indicat vita.\n \n \n ",
                "16":"\n Hic Amyntae, qui mihi consobrinus fuit et in\nMacedonia capiti meo impias conparavit insidias, socium se\net conscium adiunxit. Hic Attalo, quo graviorem\ninimicum non habui, sororem suam in matrimonium\ndedit. \n ",
                "17":"\n Hic, cum scripsissem ei pro iure tam familiaris usus atque amicitiae, qualis sors edita esset Iovis\nHammonis oraculo, sustinuit rescribere, mihi se quidem\ngratulari, quod in numerum deorum receptus essem,\nceterum misereri eorum, quibus vivendum esset sub\neo, qui modum hominis excederet. \n ",
                "18":"\n Haec sunt et iam pridem animi alienati a me et invidentis gloriae meae\nindicia. Quae equidem, milites, quamdiu licuit, in\nanimo meo pressi. Videbar enim mihi partem\nviscerum meorum abrumpere, si, in quos tam magna contuleram\nviliores mihi facerem. \n ",
                "19":"\n Sed iam non verba punienda sunt: linguae temeritas pervenit ad gladios.\n \n ",
                "20":"\n Hos, si mihi creditis, Philotas in me acuit, si ipsi, admisit.\nQuo me conferam, milites? cui caput meum\ncredam? Equitatui, optimae exercitus parti,\nprincipibus nobilissimae iuventutis, eum praefeci, salutem, spem, victoriam meam fidei eius tutelaeque commisi.\n \n ",
                "21":"\n Patrem in idem fastigium, in quo me ipsi posuistis,\nadmovi, Mediam, qua nulla opulentior regio est, et tot\ncivium sociorumque milia imperio eius dicionique\nsubieci.\n Unde praesidium petieram, periculum extitit.\n \n ",
                "22":"\n Quam feliciter in acie occidissem, potius hostis praeda\n \nquam civis victima! Nunc servatus ex periculis, quae\nsola timui,\n \n ",
                "23":"\n in haec incidi, quae timere non debui.\nSoletis identidem a me, milites, petere, ut saluti meae\nparcam. Ipsi mihi praestare potestis, quod suadetis,\n ut faciam. Ad vestras manus, ad vestra arma\nconfugio: invitis vobis salvus esse nolo, volentibus non\n possum,\n \n ",
                "24":"\n nisi vindicor.” Tum Philotan religatis post\ntergum manibus obsoleto amiculo velatum iussit\ninduci. Facile adparebat, motos esse tam miserabili habitu\n non sine invidia paulo ante conspecti.\n \n ",
                "25":"\n Ducem\nequitatus pridie viderant, sciebant regis interfuisse\nconvivio : repente reum quidem, sed iam damnatum, immo\nvinctum intuebantur.\n \n ",
                "26":"\n Subibat animos Parmenionis\nquoque, tanti ducis, tam clari civis, fortuna, qui quo \n modo duobus filiis, Hectore ac Nicanore, orbatus cum\neo, quem reliquum calamitas fecerat, absens diceret\ncausam.\n \n ",
                "27":"\n Itaque Amyntas, regius praetor, inclinatam ad\nmisericordiam contionem rursus aspera in Philotan\noratione commovit: proditos eos esse barbaris: neminem\n ad coniugem suam in patriam et ad parentes suos esse\nrediturum, velut truncum corpus dempto capite sine\nspiritu, sine nomine aliena terra ludibrium hostis\nfuturos.\n \n ",
                "28":"\n Haudquaquam pro spe ipsius Amyntae oratio\ngrata regi fuit, quod coniugum, quod patriae admonitos\npignores ad cetera munia exequenda fecisset.\n \n \n ",
                "29":"\n Tum\n Coenus, quamquam Philotae sororem matrimonio secum\n \nconiunxerat, tamen acrius quam quisquam in Philotan\ninvectus est parricidam esse regis, patriae, exercitus\nclamitans saxumque, \n ",
                "30":"\n quod forte ante pedes iacebat,\ncorripuit emissurus in eum, ut plerique crediderunt,\ntormentis subtrahere cupiens. Sed rex manum eius inhibuit dicendae prius causae debere fieri potestatem\nreo nec aliter iudicari passurum se adfirmans. \n ",
                "31":"\n Tum\ndicere iussus Philotas, sive conscientia sceleris sive\npericuli magnitudine amens et attonitus, non attollere\noculus, non hiscere audebat. \n ",
                "32":"\n Lacrimis deinde manantibus, linquente animo in eum, a quo tenebatur,\nincubuit abstersisque amiculo eius oculis paulatim recipiens\nspiritum ac vocem dicturus videbatur. \n ",
                "33":"\n Iamque\nrex intuens eum: “Macedones,” inquit, “de te\niudicaturi sunt:\n \n ",
                "34":"\n quaero, an patrio sermone sis apud eos usurus.” Tum Philotas: “Praeter Macedonas,” inquit,\n“plerique adsunt, quos facilius, quae dicam, pereepturos\narbitror, si eadem lingua fuero usus, qua tu egisti,\nnon ob aliud, credo, quam ut oratio tua intellegi posset\na pluribus.” Tum rex: \n ",
                "35":"\n “Ecquid videtis adeo etiam sermonis patrii Philotan taedere? Solus quippe fastidit\neum discere. Sed dicat sane, utcumque ei cordi\nest, dum memineritis aeque illum a nostro more quam\nsermone abhorrere.” \n "
            },
            "10":{
                "0":"\n Atque ita contione excessit.\n Tum\nPhilotas: “Verba,” inquit, “innocenti reperire facile est, \nmodum verborum misero tenere difficile.\n \n ",
                "1":"\n Itaque inter\noptimam conscientiam et iniquissimam fortunam\ndestitutus ignoro, quomodo et animo meo et tempori\npaream.\n \n ",
                "2":"\n Abest quidem optimus causae meae iudex: qui\n cur me ipse audire noluerit, non, mehercule, excogito,\ncum illi utrimque cognita causa tam damnare me\nliceat quam absolvere, non cognita vero liberari absenti\nnon possum, qui a praesente damnatus sum.\n \n ",
                "3":"\n Sed\nquamquam vincti hominis non supervacua solum, sed etiam\n invisa defensio est, qui iudicem non docere videtur, sed\narguere, tamen, utcumque licet me dicere, memet ipse\nnon deseram nec committam, ut damnatus etiam mea\nsententia videar.\n \n ",
                "4":"\n Equidem, cuius criminis reus sim,\nnon video: inter coniuratos nemo me nominat, de me\n Nicomachus nihil dixit, Cebalinus plus, quam audierat,\nscire non potuit.\n \n ",
                "5":"\n Atqui coniurationis caput me fuisse\ncredit rex! Potuit ergo Dymnus eum praeterire, quem\nsequebatur, praesertim cum quaerenti socios vel falso\nfuerim nominandus, quo facilius, qui temptabatur, posset\n inpelli? \n ",
                "6":"\n Non enim detecto facinore nomen meum \npraeteriit, ut possit videri socio pepercisse: Nicomacho,\nquem taciturum arcana de semetipso credebat,\nconfessus aliis nominatis me unum subtrahebat.\n \n ",
                "7":"\n Quaeso,\ncommilitones, si Cebalinus me non adisset, nihil me\n \nde coniuratis scire voluisset, num hodie dicerem\ncausam nullo me nominante? \n ",
                "8":"\n Dymnus sane ut vivat\nadhuc et velit mihi parcere, quid ceteri? Qui de se\nconfitebuntur, me videlicet subtrahent! Maligna est calamitas,\n\n \n ",
                "9":"\n et fere noxius, cum suo supplicio crucietur, adquiescit alieno. Tot conscii ne in eculeum quidem inpositi\nverum fatebuntur? Atqui nemo parcit morituro nec\ncuiquam moriturus, ut opinor.\n \n ",
                "10":"\n \n Ad verum crimen et\nad unum revertendum mihi est: cur rem delatam ad\nte tacuisti? cur tam securus audisti? Hoc, qualecumque\nest, confesso mihi, ubicumque es, Alexander,\nremisisti: dexteram tuam amplexus, reconciliati pignus\nanimi, convivio quoque interfui. \n ",
                "11":"\n Si credidisti mihi,\nabsolutus sum, si pepercisti, dimissus: vel iudicium\ntuum serva. \n ",
                "12":"\n Quid hac proxima nocte, qua digressus sum a mensa tua, feci? quod novum facinus delatum\nad te mutavit animum tuum? Gravi sopore\nadquiescebam, cum me malis indormientem mei inimici\nvinciendo excitaverunt. Unde et parricidae et prodito tam\nalti quies somni? Scelerati conscientia obstrepente condormire non possunt: \n ",
                "13":"\n agitant eos Furiae non \ncogitato modo, nedum consummato parricidio. At mihi\nsecuritatem primum innocentia mea, deinde tua dextera\nob tul erat: non timui, ne plus alienae crudelitati apud\n \nte liceret quam clementiae tuae.\n \n ",
                "14":"\n Sed ne te mihi\ncredidisse paeniteat, res ad me deferebatur a puero, qui\nnon testem, non pignus indicii exhibere poterat,\ninpleturus omnes metu, si coepisset audiri.\n \n ",
                "15":"\n Amatoris et\n scorti iurgio interponi aures meas credidi infelix et\nfidem eius suspectam habui, quod non ipse deferret, sed\nfratrem potius subornaret.\n \n ",
                "16":"\n Timui, ne negaret\nmandasse se Cebalino et ego viderer multis amicorum\nregis fuisse periculi causa.\n \n ",
                "17":"\n Sic quoque, cum laeserim\n neminem, inveni, qui mallet perire me quam\nincolumem esse: quid inimicitiarum creditis excepturum fuisse,\n\n \n ",
                "18":"\n si insontes lacessissem? At enim Dymnus se occidit!\nNum igitur facturum eum divinare potui? Minime.\nIta, quod solum indicio fidem fecit, id me, cum a\nCebalino interpellate sum, movere non poterat.\n \n \n ",
                "19":"\n At\nheris cules, si conscius Dymno tanti sceleris fuissem, biduo\nillo, proditos esse nos, dissimulare non debui:\n\n \n ",
                "20":"\n Cebalinus ipse tolli de medio nulloque negotio potuit.\nDenique post delatum indicium, quod operturus eram, cubiculum\n regis solus intravi, ferro quidem cinctus. Cur\ndistuli facinus? \n ",
                "21":"\n An sine Dymno non sum ausus? Ille \nigitur princeps coniurationis fuit! sub illius umbra\nPhilotas latebam, qui regnum Macedonum adfecto!\nEcquis e vobis corruptus est donis? Quem ducem, quem\n praefectum inpensius colui? Mihi quidem obicitur, \n ",
                "22":"\n \nquod societatem patrii sermonis asperner, quod\nMacedonum mores fastidiam. Sic ego imperio, quod\n \ndedignor, immineo! Iam pridem nativus ille sermo\ncommercio aliarum gentium exolevit: tam victorious, quam\nvictis peregrina lingua discenda est. \n ",
                "23":"\n Non, mehercule,\nista me magis laedunt, quam quod Amyntas, Perdiccae\nfilius, insidiatus est regi. Cum quo quod amicitia fuerit mihi, non recuso defendere, si fratrem regis non\noportuit diligi a nobis. \n ",
                "24":"\n Sin autem in illo fortunae\ngradu positum etiam venerari necesse erat, utrum,\nquaeso, quod non divinavi, reus sum, an impiorum\namicis insontibus quoque moriendum est? Quod si aequum est, cur tam diu vivo? si iniustum, cur nunc\ntamen occidor? \n ",
                "25":"\n At enim scripsi misereri me eorum,\nquibus vivendum esset sub eo, qui se Iovis filium\ncrederet. Fides amicitiae, veri consilii periculosa\nlibertas,\n \n ",
                "26":"\n vos me decepistis! vos, quae sentiebam, ne reticerem, inpulistis! Scripsisse me haec fateor regi, non\nde rege scripsisse . Non enim faciebam invidiam, sed\npro eo timebam. Dignior mihi Alexander videbatur,\nqui Iovis stirpem tacitus agnosceret, quam qui praedicatione\niactaret. \n ",
                "27":"\n Sed quoniam oraculi fides certa est, sit deus causae meae testis: retinete me in vinculis, dum\nconsulitur Hammo, num arcanum et occultum scelus\ninierim. Qui regem nostrum dignatus est filium\nnominare, neminem eorum, qui stirpi suae insidiati sunt, latere\npatietur. \n ",
                "28":"\n Si certiora oraculis creditis esse tormenta, ne hanc quidem exhibendae veritatis fidem deprecor.\n\n \n \n ",
                "29":"\n Solent rei capitis adhibere vobis parentes. Duos\nfratres ego nuper amisi, patrem nec ostendere possum\nnec invocare audeo, cum et ipse tanti criminis reus\n \nsit.\n \n ",
                "30":"\n Parnm est enim tot modo liberum parentem, in\nunico filio adquiescentem, eo quoque orbari, nisi ipse\nin rogum meum inponitur.\n \n ",
                "31":"\n Ergo, carissime pater, et\npropter me morieris et mecum: ego tibi vitam adimo,\n ego senectutem tuam extinguo. Quid enim me\nprocreabas infelicem adversantibus diis? an, ut hos ex me\nfructus perciperes,\n \n ",
                "32":"\n qui te manent? Nescio,\nadulescentia mea miserior sit an senectus tua: ego in ipso\nrobore aetatis eripior, tibi carnifex spiritum adimet,\n quem, si fortuna expectare voluisset, natura poscebat.\n\n \n ",
                "33":"\n Admonuit me patris mei mentio, quam timide et\ncunctanter, quae Cebalinus detulerat ad me, indicare\ndebuerim. Parmenio enim, cum audisset venenum a\nPhilippo medico regi parari, deterrere eum voluit\n epistula scripta, quo minus medicamentum biberet,\nquod medicus dare constitueret. Num creditum est\npatri meo? num ullam auctoritatem eius litterae\nhabuerunt? \n ",
                "34":"\n Ego ipse quotiens,\nquae audieram, detuli et\ncum ludibrio credulitatis repulsus sum! Si et, cum\n indicamus, invisi et, cum tacemus, suspecti sumus, quid\nfacere nos oportet?” \n ",
                "35":"\n Cumque unus e circumstantium \nturba exclamasset: “Bene meritis non insidiari!”\n \n ",
                "36":"\n Philotas:\n“Recte,” inquit, “quisquis es, dicis. Itaque si\ninsidiatus sum, poenam non deprecor et finem facio\n dicendi, quoniam ultima verba gravia sunt visa auribus.”\nAbducitur deinde ab iis, qui custodiebant eum.\n \n "
            },
            "11":{
                "0":"\n \n Erat inter duces manu strenuus Bolon quidam,\npacis artium et civilis habitus rudis, vetus miles, ab\n \nhumili ordine ad eum gradum, in quo tunc erat, promotus:\n \n ",
                "1":"\n qui tacentibus ceteris stolida audacia ferox\nadmonere eos coepit, quotiens suis quisque deversoriis,\nquae occupassent, proturbatus esset, ut purgamenta\nservorum Philotae reciperentur eo,\n \n ",
                "2":"\n unde commilitones expulissent. Auro argentoque vehicula eius onusta\ntotis vicis stetisse, ac ne in viciniam quidem deversorii\nquemquam commilitonum receptum esse, sed per\ndispositos, quos supra somnum habebat, omnis procul\nrelegatos,\n \n ",
                "3":"\n ne femina illa murmurantium inter se silentio verius quam sono excitaretur. Ludibrio ei fuisse\nrusticos homines Phrygasque et Paphlagonas appellatos,\nqui non erubesceret, Macedo natus, homines linguae\nsuae per interpretem audire. \n ",
                "4":"\n Nunc eum Hammonem\nconsuli velle: at eundem Iovis arguisse mendacium Alexandrum filium agnoscentis, scilicet veritum, ne invidiosum\nesset, quod dii offerrent. \n ",
                "5":"\n Cum insidiaretur\ncapiti regis et amici, non consuluisse eum Iovem: nunc\nad oraculum mittere, dum pater eius sollicitet, quibus\npraesit in Media, et pecunia, cuius custodia commissa sit, perditos homines ad societatem sceleris impellat.\n \n ",
                "6":"\n Ipsos missuros ad oraculum, non qui Iovem\ninterrogent, quod ex rege cognoverint, sed qui gratias agant,\n \nqui vota pro incolumitate regis optimi persolvant.\n \n ",
                "7":"\n Tum\nvero universa contio accensa est, et a corporis\ncustodibus initium factum clamantibus, discerpendum esse\nparricidam manibus eorum. Id quidem Philotas, qui\n graviora supplicia metueret, haud sane iniquo animo\naudiebat:\n \n \n ",
                "8":"\n at rex in contionem reversus, sive ut in\ncustodia quoque torqueret, sive ut diligentius cuncta\ncognosceret, concilium in posterum diem distulit et,\nquamquam in vesperam inclinabat dies, tamen amicos convocari\n iubet.\n \n ",
                "9":"\n Et ceteris quidem placebat, Macedonum\nmore obrui saxis, Hephaestio autem et Craterus et\nCoenos tormentis veritatem exprimendam esse\ndixerunt: et illi quoque, qui aliud suaserant, in horum\nsententiam transeunt.\n \n ",
                "10":"\n Consilio ergo dimisso Hephaestion\n cum Cratero et Coeno ad quaestionem de Philota\nhabendam consurgunt.\n \n ",
                "11":"\n Rex Cratero accersito et\nsermone habito, cuius summa non edita est, in intimam\ndeversorii partem secessit et remotis arbitris in\nmultam noctem quaestionis expectavit eventum.\n \n ",
                "12":"\n Tortores\n in conspectum Philotae omnia crudelitatis instrumenta\nproponunt.\n \n ",
                "13":"\n Et ille ultro: “Quid cessatis,” inquit, “regis\ninimicum, interfectorem confitentem occidere? Quid\nquaestione opus est? cogitavi, volui.” Craterus\nexigere, ut, quae confiteretur, in tormentis quoque diceret.\n\n \n ",
                "14":"\n Tum corripitur et, dum obligantur oculi, dum vestis\nexuitur, deos patrios, gentium iura nequiquam apud\n \nsurdas aures invocabat. Per ultimos deinde cruciatus,\nutpote et damnatus et inimicis in gratiam regis torquentibus,\n \n ",
                "15":"\n laceratur. Ac primo, quamquam hinc ignis,\nillinc verbera iam non ad quaestionem, sed ad poenam\ningerebantur,\n \n ",
                "16":"\n non vocem modo, sed etiam gemitus habuit in potestate: sed postquam intumescens corpus\nulceribus flagellorum ictus nudis ossibus incussos ferre\nnon poterat, si tormentis adhibituri modum essent,\n \n ",
                "17":"\n dicturum se, quae scire expeterent, pollicetur. Sed\nfinem quaestioni fore, iurare eos per Alexandri salutem volebat removerique tortores. \n ",
                "18":"\n Et utroque inpetrato:\n“Cratere,” inquit, “dic, quid me velis dicere.” Illo\nindignante ludificari eum rursusque revocante tortores\ntempus petere coepit, dum reciperet spiritum, cuncta,\n \n ",
                "19":"\n quae sciret, indicaturus. Interim equites, nobilissimus quisque et ii maxime, qui Parmenionem propinqua\ncognatione contingebant, postquam Philotan torqueri\nfama vulgaverat, legem Macedonum veriti, qua cautum\nerat, ut propinquieorum, qui regi insidiati essent, cum\nipsis necarentur, alii se interficiunt, alii in devios montes vastasque solitudines fugiuntingenti per tota castra terrore\ndiffuso, donec rex tumultu cognito legem se de supplicio\nconiunctorum sontibus remittere edixit.\n \n ",
                "20":"\n \n Philotas\nverone an mendacio liberare se a cruciatu voluerit,\n\n \n ",
                "21":"\n anceps coniectura est, quoniam et vera confessis et falsa dicentibus idem doloris finis ostenditur. Ceterum:\n \n“Pater,” inquit, “meus Hegelocho quam familiariter usus\nsit, non ignoratis: illum dico Hegelochum, qui in acie\ncecidit:\n \n ",
                "22":"\n omnium malorum nobis is fuit causa. Nam\ncum primum Iovis filium se salutari iussit rex, id\n indigne ferens ille: “Hunc igitur regem agnoscimus,”\ninquit, “qui Philippum dedignatur patrem? Actum est\nde nobis, si ista perpeti possumus.\n \n ",
                "23":"\n Non homines\nsolum, sed etiam deos despicit, qui postulat deus credi.\nAmisimus Alexandrum, amisimus regem : incidimus in\n superbiam nec dis, quibus se exaequat, nec hominibus,\nquibus se eximit, tolerabilem.\n \n ",
                "24":"\n Nostrone sanguine deum\nfecimus, qui nos fastidiat? qui gravetur mortalium\nadire concilium? Credite mihi, et nos, si viri sumus,\na dis adoptabimur.\n \n ",
                "25":"\n Quis proavum huius Alexandrum,\n quis deinde Archelaum, quis Perdiccan occisos ultus\nest? \n ",
                "26":"\n Hic quidem interfectoribus patris ignovit.” Haec \nHegelochus dixit super cenam: et postero die prima\nluce a patre accersor. Tristis erat et me maestum\nvidebat: audieramus enim, quae sollicitudinem\n incuterent.\n \n ",
                "27":"\n Itaque, ut experiremur, utrumne vino gravatus\neffudisset illa an altiore concepta consilio, accersi eum\nplacuit. Advenit ille eodemque sermone ultro repetito\nadiecit, se, sive auderemus duces esse, proximas a nobis\npartes vindicaturum, sive deesset animus, consilium\n lentio esse tecturum.\n \n ",
                "28":"\n Parmenioni vivo adhuc Dareo\n \nintempestiva res videbatur: non enim sibi, sed hosti\nesse occisuros Alexandrum, Dareo vero sublato\npraemium regis occisi Asiam et totum Orientem\ninterfectoribus esse cessura. Adprobatoque consilio in haec\nfides et data est et accepta. \n ",
                "29":"\n Quod ad Dymnum pertinet, nihil scio et haec confessus intellego non prodesse\nmihi, \n ",
                "30":"\n quod praesentis sceleris expers sum.” Illi rursus\ntormentis admotis, cum ipsis quoque hastis os\noculosque eius everberarent, expressere, ut hoc quoque crimen\nconfiteretur. \n ",
                "31":"\n Exigentibus deinde, ut ordinem cogitati sceleris exponeret, cum diu Bactra retentura regem\nviderentur, timuisse respondit, ne pater LXX natus\nannos, tanti exercitus dux tantus , tantae pecuniae\ncustos, interim extingueretur, ipsique spoliato tantis viribus\noccidendi regis causa non esset. \n ",
                "32":"\n Festinasse ergo se, dum praemium in manibus haberet, repraesentare\nconsilium: cui patrem afuisse nisi crederent, tormenta,\nquamquam iam tolerare non posset, tamen non recusare.\n \n ",
                "33":"\n Illi conlocuti satis quaesitum videri ad regem\nrevertuntur,\n qui postero die et, quae confessus erat\nPhilotas,\n recitari et ipsum, quia ingredi non poterat,\n \n ",
                "34":"\n iussit adferri. Omnia agnoscente eo Demetrius, qui\nproximi sceleris particeps esse arguebatur, producitur.\nMulta adfirmatione animique pariter et constantia et\nvultus abnuens,\n \n ",
                "35":"\n quicquam sibi in regem cogitatum esse, tormenta etiam deposcebat in semetipsum : cum\n \nPhilotas circumlatis oculis, ut incidere in Calan quendam\nhaud procul stantem, propius eum iussit accedere. Illo\nperturbato et recusante transire ad eum: “Patieris,”\ninquit, “Demetrium mentiri rursusque me excruciari?”\n Calan vox sanguisque defecerant,\n \n ",
                "36":"\n et Macedones\nPhilotan inquinare innoxios velle suspicabantur, quia nеc a\nNicomacho nec ab ipso Philota, cum torqueretur,\nnominatus esset adulescens: qui ut praefectos regis\ncircumstantes se vidit, Demetrium et semetipsum id facinus\n cogitasse confessus est.\n \n ",
                "37":"\n Omnes ergo a Nicomacho\nnominati more patrio dato signo saxis obruti sunt.\n\n \n ",
                "38":"\n Magno non salutis, sed etiam mvidiae periculo\nliberatus erat Alexander: quippe Parmenio et Philotas,\nprincipes amicorum, nisi palam sontes sine indignatione\n totius exercitus non potuissent damnari.\n \n ",
                "39":"\n Itaque dum\nanceps quaestio fuit, dum infitiatus est facinus,\ncrudeliter torqueri videbatur: post confessionem etiam\nPhilotae amicorum misericordia vana erat. \n "
            }
        },
        "4":{
            "0":{
                "0":"\n \nPhilotan sicut recentibus sceleris eius vestigiis iure \nadfectum supplicio censuerant milites, ita, postquam\ndesierat esse, quem odissent, invidia in misericordiam\nvertit. \n ",
                "1":"\n Moverat et claritas iuvenis et patris eius senectus\natque orbitas. \n ",
                "2":"\n Primus Asiam aperuerat regi, omnium periculorum eius particeps semper alterum in\nacie cornu defenderat, Philippo quoque ante omnes\namicus et ipsi Alexandrotam fidus, ut occidendi Attalum\nnon alio ministro uti mallet. \n ",
                "3":"\n Horum cogitatio\nsubibat exercitum, seditiosaeque voces referebantur ad regem. Quis ille haud sane motus satisque prudens,\notii vitia negotio discuti, edicit, ut omnes in vestibulo\nregiae praesto sint. \n ",
                "4":"\n Quos ubi frequentes adesse\ncognovit, in contionem processit. Haud dubie ex\n \nconposito Atarrhias postulare coepit, ut Lyncestes Alexander,\nqui multo ante quam Philotas regem voluisset\noccidere, exhiberetur.\n \n ",
                "5":"\n A duobus indicibus, sicut supra\ndiximus, delatus tertium iam annum custodiebatur in\n vinculis. Eundem in Philippi quoque caedem\nconiurasse cum Pausania pro conperto fuit, sed quia primus\nAlexandrum regem salutaverat, supplicio magis quam\ncrimini fuerat exemptus:\n \n ",
                "6":"\n tum quoque Antipatri soceri\neius preces iustam regis iram morabantur. Ceterum\n recruduit suppuratus dolor: quippe veteris periculi\nmemoriam praesentis cura renovabat.\n \n ",
                "7":"\n Igitur Alexander\nex custodia educitur iussusque dicere, quamquam toto\ntriennio meditatus erat defensionem, tamen haesitans\net trepidus pauca ex his, quae conposuerat, protulit,\n ad ultimum non memoria solum, sed etiam mens eum\ndestituit.\n \n ",
                "8":"\n Nulli erat dubium, quin trepidatio\nconscientiae indicium esset, non memoriae vitium. Itaque ex\niis, qui proximi adstiterant, obluctantem adhuc\noblivioni lanceis confoderunt.\n\n \n ",
                "9":"\n \n Cuius corpore ablato rex introduci iussit Amyntam\n et Simian: nam Polemon, minimus ex fratribus, cum\nPhilotan torqueri conperisset, profugerat.\n \n ",
                "10":"\n Omnium\nPhilotae amicorum hi carissimi fuerant, ad magna et\nhonorata ministeria illius maxime suffragatione producti,\n memineratque rex, summo studio ab eo\n \nconciliatos sibi, nec dubitabat huius quoque ultimi consilii\nfuisse participes. \n ",
                "11":"\n Igitur queritur olim sibi esse\nsuspectas matris suae litteris, quibus esset admonitus,\nut ab his salutem suam tueretur: ceterum se invitum\ndeteriora credentem nunc manifestis indiciis victum iussisse vinciri. \n ",
                "12":"\n Nam pridie, quam detegeretur\nPhilotae scelus, quin in secreto cum eo fuissent, non posse\ndubitari. Fratrem vero, qui profugerit, cum de Philota\nquaereretur, aperuisse fugae causam. \n ",
                "13":"\n Nuper\npraeter consuetudinem officii specie amotis longius ceteris admovisse semctipsos lateri suo nulla probabili causa,\nseque mirantem, quod non vice sua tali fungerentur\nofficio, et ipsa trepidatione eorum perterritum strenue\nad armigeros, qui proxime sequebantur, recessisse. \n ",
                "14":"\n Ad\nhaec accedere, quod, cum Antiphanes, scriba equitum, Amyntac denuntiasset, pridie quam Philotae scelus\ndeprehensum esset, ut ex suis equis more solito daret\niis, qui amisissent equos, superbe respondisset, nisi\nincepto desisteret, brevi sciturum, quis ipse esset. \n ",
                "15":"\n Iam\nlinguae violentiam temeritatemque verborum, quae in semetipsum iacularentur, nihil aliud esse quam scelesti\nanimi indicem ac testem. Quae si vera essent, idem\nmeruisse eos, quod Philotan, si falsa, exigere ipsum,\n \n ",
                "16":"\n ut refellant. Productus deinde Antiphanes de equis\n \nnon traditis et adiectis etiam superbe minis indicat.\n\n \n ",
                "17":"\n \n Tum Amyntas facta dicendi potestate : “Si nihil,”\ninquit, “interest regis, peto, ut, dum dico, vinculis\nliberer.” Rex solvi utrumque iubet desiderantique\n Amyntae, ut habitus quoque redderetur armigeri, lanceam\ndari iussit.\n \n ",
                "18":"\n Quam ut laeva conprehendit, evitato eo\nloco, in quo Alexandri corpus paulo ante iacuerat:\n“Qualiscumque,” inquit, “exitus nos manet, rex,\nconfitemur prosperum tibi debituros, tristiorem fortunae inputaturos.\n\n \n ",
                "19":"\n putaturos. Sine praeiudicio dicimus causam liberis\ncorporibus animisque: habitum etiam, in quote\ncomitari solemus, reddidisti. Causam non possum us,\nfortunam timere desinemus.\n \n ",
                "20":"\n Et, quaeso, permittas mihi\nid primum defendere, quod a te ultimum obiectum est.\n Nos, rex, sermonis adversus maiestatem tuam habiti\nnullius conscii sumus nobis. Dicerem iam pridem\nvicisse te invidiam, nisi periculum esset, ne alia\nmalignius dicta crederes blanda oratione purgari.\n \n ",
                "21":"\n Ceterum\netiam si militis tui vel in agmine deficientis et fatigati\n vel in acie periclitantis vel in tabernaculo aegri\net vulnera curantis aliqua vox asperior esset accepta,\nmerueramus fortibus factis, ut malles ea tempori nostro\ninputare quam animo.\n \n ",
                "22":"\n Cum quid accidit tristius,\nomnes rei sumus: corporibus nostris, quae utique non\n odimus, infestas admovemus manus: parentes, liberi\nsi occurrant, et ingrati et invisi sunt. Contra cum\ndonis honoramur, cum praemiis onusti revertimur,\n \nquis ferre nos potest? \n ",
                "23":"\n quis illam animorum alacritatem\ncontinere? Militantium nec indignatio nec laetitia\nmoderata est: ad omnes adfectus impetu rapimur.\nVituperamus laudamus, miseremur irascimur,\nutcumque praesens movit adfectio: modo Indiam adire et Oceanum libet, modo coniugum et liberorum patriaeque\nmemoria occurrit. \n ",
                "24":"\n Sed has cogitationes, has inter\nse conloquentium voces signum tuba datum finit: in\nsuos quisque ordines currimus, et, quidquid irarum in\ntabernaculo conceptum est, in hostium effunditur capita. \n ",
                "25":"\n Utinam Philotas quoque intra verba peccasset!\nProinde ad id revertar,\n propter quod rei sumus.\nAmicitiam, quae nobis cum Philota fuit, adeo non eo\ninfitias, ut expetisse quoque nos magnosque ex ea fructus\npercepisse confitear. \n ",
                "26":"\n An vero Parmenionis, quem tibi proximum esse voluisti, filium omnes paene amicos\ntuos dignatione vincentem cultum a nobis esse miraris?\n \n ",
                "27":"\n Tu, hercules, si verum audire vis, rex, huius\nnobis periculi es causa. Quis enim alius effecit, ut ad\nPhilotan decurrerent, qui placere vellent tibi? Ab illo traditi ad hunc gradum amicitiae tuae\nascendimus: is apud te fuit, cuius et gratiam expetere et\niram timere possemus. \n ",
                "28":"\n Si non propemodum in tua\nverba, at tui omnes te praeeunte iuravimus, eosdem\nnos inimicos amicosque habituros esse, quos tu habe- \nres. Hoc sacramento pietatis obstricti aversaremur\nscilicet,\n \n ",
                "29":"\n quem tu omnibus praeferebas ! Igitur, si hoc\ncrimen est, paucos innocentes habes, immo, hercules,\nneminem. Omnes enim Philotae amici esse voluerunt,\n sed totidem, quot volebant esse, non poterant. Ita,\nsi a consciis amicos non dividis, ne ab amicis quidem\nseparabis illos, qui idem esse voluerunt.\n \n ",
                "30":"\n Quod igitur\nconscientiae adfertur indicium? Ut opinor, quia pridie\nfamiliariter et sine arbitris locutus est nobiscum. At\n ego purgare non possem, si pridie quicquam ex vetere\nvita ac more mutassem. Nunc vero, si, ut omnibus\ndiebus, illo quoque, qui suspectus est, fecimus,\n consuetudo diluet crimen.\n \n ",
                "31":"\n Sed equos Antiphani non dedimus,\net pridie, quam Philotas detectus est. Hie mihi\n cum Antiphane res erit. Qui si nos suspectus facere\nvult, quod illo die equos non dederimus, semetipsum,\nquod eos desideraverit, purgare non poterit.\n \n ",
                "32":"\n Anceps\nenim crimen est inter retinentem et exigentem, nisi\nquod melior est causa suum non tradentis quam\n poscentis alienum.\n \n ",
                "33":"\n Ceterum, rex, equos decem habui:\ne quibus Antiphanes octo iam distribuerat iis, qui\namiserant suos, omnino duos ipse habebam: quos\ncum vellet abducere homo superbissimus, certe\niniquissimus, nisi pedes militare vellem, retinere\n cogebar.\n \n ",
                "34":"\n Nec infitias eo, liberi hominis animo locu-\n \ntum esse me cum ignavissimo et hoc unum\nmilitiae ius usurpante, ut alienos equos pugnaturis\ndistribuat. Huc enim malorum ventum est, ut verba mea\neodem tempore et Alexandro excusem et Antiphani! \n ",
                "35":"\n At,\nhercule, mater de nobis inimicis tuis scripsit. Utinam prudentius esset sollicita pro filio et non inanes\nquoque species anxio animo figuraret! Quare enim non\nascribit metus sui causam? denique non ostendit\nauctorem? Quo facto dictove nostro mota tam trepidas\ntibi litteras scripsit? O miseram condicionem meam, \n ",
                "36":"\n quia forsitan non periculosius est tacere quam\ndicere! Sed utcumque cessura res est, malo tibi\ndefensionem meam displicere quam causam. Agnosces\nautem, quae dicturus sum: quippe meministi, cum me\nad perducendos ex Macedonia milites mitteres, dixisse te, multos integros iuvenes in domo tuae matris abscondi.\n \n ",
                "37":"\n Praecepisti igitur mihi, ne quem praeter te\nintuerer, sed detrectantes militiam perducerem ad te.\nQuod equidem feci et liberius, quam expediebat mihi,\nexecutus sum tuum imperium. \n ",
                "38":"\n Gorgiam et Hecataeum et Gorgidan, quorum bona opera uteris, inde perduxi.\nQuid igitur iniquius est quam me, qui, si tibi non\nparuissem, iure daturus fui poenas, nunc perire, quia\nparui? Neque enim ulla alia matri tuae persequendi nos\ncausa est, quam quod utilitatem tuam muliebri prae- \nposuimus gratiae.\n \n ",
                "39":"\n vi milia Macedonum peditum et DC\nequites adduxi: quorum pars secutura me non erat, si\nmilitiam detrectantibus indulgere voluissem. Sequitur\nergo, ut, quia illa propter hanc causam irascitur nobis,\n tu mitiges matrem, qui irae eius nos obtulisti.”\n \n "
            },
            "1":{
                "0":"\n \n Dum haec Amyntas agit, forte supervenerunt, qui\nfratrem eius Polemonem, de quo ante est dictum,\nfugientem consecuti vinctum reducebant. Infesta\ncontio vix inhiberi potuit, quin protinus suo more saxa\n in eum iaceret.\n \n ",
                "1":"\n Atque ille sane interritus: “Nihil,”\ninquit, “pro me deprecor, modo ne fratrum innocentiae\nfuga inputetur mea. Haec si defendi non potest,\nmeum crimen sit. Horum ob id ipsum melior est\ncausa,\n \n ",
                "2":"\n quod ego, quia profugi, suspectus sum.” At\n haec elocuto universa contio adsensa est: lacrimae\ndeinde omnibus manare coeperunt adeo in contrarium\nrepente mutatis, ut solum pro eo esset, quod maxime\nlaeserat.\n \n ",
                "3":"\n Iuvenis erat primo aetatis flore pubescens,\nquem inter equites tormentis Philotae conturbatos\n alienus terror abstulerat: desertum eum a comitibus et\nhaesitantem inter revertendi fugiendique consilium, qui\nsecuti erant, occupaverunt.\n \n ",
                "4":"\n Is tum flere coepit et os\nsuum converberare, maestus non suam vicem, sed\npropter ipsum periclitantium fratrum.\n \n ",
                "5":"\n Moveratque iam\n \nregem quoque, non contionem modo, sed unus erat\ninplacabilis frater, qui terribili vultu intuens eum:\n“Tum,” exclamat, “demens, lacrimare debueras, cum equo\ncalcaria subderes, fratrum desertor et desertorum comes.\n\n \n ",
                "6":"\n Miser, quo et unde fugiebas? Effecisti, ut reus capitis accusatoris uterer verbis.” Ille peccasse sese\ngravius in fratres quam in semetipsum fatebatur. Tum\nvero neque lacrimis neque adclamationibus, quibus\nstudia sua multitudo profitetur, temperaverunt. Una\nvox erat pari emissa consensu, ut insontibus et fortibus viris parceret. Amici quoque data misericordiae\noccasione consurgunt flentesque regem deprecantur. \n ",
                "7":"\n Ille\nsilentio facto: “Et ipse,” inquit, “Amyntan mea\nsententia fratresque eius absolve Vos autem, iuvenes, malo\nbeneficii mei oblivisci quam periculi vestri meminisse. Eadem fide redite in gratiam mecum, qua ipse vobiscum\nrevertor. \n ",
                "8":"\n Nisi, quae delata essent, excussissem,\naliquid de dissimulatione mea suspicari potuissetis:\nsatius est purgatos esse quam suspectos. Cogitate neminem\nabsolvi posse, nisi qui dixerit causam. \n ",
                "9":"\n Tu, Amynta, ignosce fratri tuo. Erit hoc simpliciter etiam mihi\nreconciliati animi tui pignus.”\n\n \n \n ",
                "10":"\n Contione deinde dimissa Polydamanta vocari iubet.\nLonge acceptissimus Parmenioni erat, proximus lateri\n \nin acie stare solitus.\n \n ",
                "11":"\n Et quam quam conscientia fretus\nin regiam venerat, tamen, ut iussus est fratres suos\nexhibere admodum iuvenes et regi ignotos ob aetatem,\nfiducia in sollicitudinem versa trepidare coepit, saepius,\n quae nocere possent, quam, quibus eluderet, reputans.\n\n \n ",
                "12":"\n Iam armigeri, quibus imperatum erat, produxerant eos,\ncum exanguem metu Polydamanta propius accedere\niubet summotisque omnibus: “Scelere,” inquit,\n“Parmenionis omnes pariter adpetiti sumus, maxime ego\n аc tu, quos amicitiae specie fefellit.\n \n ",
                "13":"\n Ad quem\npersequendum puniendumque — vide, quantum fidei tuae\ncredam — te ministro uti statui. Obsides, dum hoc\nperagis, erunt fratres tui.\n \n ",
                "14":"\n Proficiscere in Mediam et\nad praefectos meos litteras scriptas manu mea perfer.\n Velocitate opus est, qua celeritatem famae antecedas.\nNoctu pervenire illuc te volo, postero die, quae scripta\nerunt, exequi.\n \n ",
                "15":"\n Ad Parmeniona quoque epistulas feres,\nunam a me, alteram Philotae nomine scriptam.\nSignum anuli eius in mea potestate est. Si pater credit\na filio inpressum,\n \n \n ",
                "16":"\n cum te viderit, nihil metuet.” Polydamas\n tanto liberatus metu inpensius etiam, quam\nexigebatur, promittit operam conlaudatusque et\npromissis oneratus deposita veste, quam habebat, Arabica\nindultur.\n \n ",
                "17":"\n Duo Arabes, quorum interim coniuges ac\n \nliberi, vinculum fidei, obsides apud regem erant, dati\ncomites. Per deserta etiam ob siccitatem loca camelis\nundecimo die, quo destinaverat, perveniunt. \n ",
                "18":"\n Et\npriusquam ipsus nuntiaretur adventus, rursus Polydamas\nvestem Macedonicam sumit et in tabernaculum Cleandri — \n ",
                "19":"\n praetor hic regius erat — quarta vigilia pervenit.\nRedditis deinde litteris constituerunt prima luce\nad Parmenionem coire. Iamque ceteris quoque litteras\nregis attulerat, iam ad eum venturi erant, cum Parmenioni\nPolydamanta venisse nuntiaverunt. \n ",
                "20":"\n Qui dum laetatur adventu amici, simulque noscendi, quae rex\nageret, avidus — quippe longo intervallo nullam ab\neo epistulam acceperat — \n ",
                "21":"\n Polydamanta requiri iubet.\nDeversoria regionis illius magnos recessus habent\namoenosque nemoribus manu consitis:\n \n ",
                "22":"\n ea praecipue regum satraparumque voluptas erat. Spatiabatur in\nnemore Parmenion medius inter duces, quibus erat\nimperatum litteris regis, ut occiderent. Agendae autem\nrei constituerant tempus, cum Parmenion a Polydamante\nlitteras traditas legere coepisset. \n ",
                "23":"\n Polydamas procul veniens ut a Parmenione conspectus est vultu\n \nlaetitiae speciem praeferente, ad conplectendum eum\ncucurrit mutuaque salutatione facta Polydamas\nepistulam a rege scriptam ei tradidit.\n \n ",
                "24":"\n Parmenion vinculum\nepistulae solvens, quidnam rex ageret, requirebat. Illе\n ex ipsis litteris cogniturum esse respondit.\n \n ",
                "25":"\n Quibus\nParmenion lectis: “Rex,” inquit, “expeditionem parat in\nArachosios. Strenuum hominem et numquam\ncessantem! Sed tempus saluti suae tanta iam parta gloria\nparcere.”\n \n ",
                "26":"\n Alteram deinde epistulam Philotae nomine\n scriptam laetus, quod ex vultu notari poterat, legebat:\ntum eius latus gladio haurit Cleander, deinde iugulum\nferit, ceteri exanimum quoque confodiunt.\n \n \n ",
                "27":"\n Et\narmigeri, qui ad primum aditum nemoris adstiterant,\ncognita caede, cuius causa ignorabatur, in castra\n perveniunt et tumultuoso nuntio milites concitant.\n \n ",
                "28":"\n Illi\narmati ad nemus, in quo perpetrata caedes erat, coeunt\net, ni Polydamas ceterique eiusdem noxae participes\ndedantur, murum circumdatum nemori eversuros\ndenuntiant omniumque sanguine duci parentaturos.\n \n ",
                "29":"\n Cleander\n primores eorum intromitti iubet litterasque regis\nscriptas ad milites recitat, quibus insidiae Parmenionis\nin regem precesque, ut ipsum vindicarent,\ncontinebantur.\n \n ",
                "30":"\n Igitur cognita regis voluntate non quidem\nindignatio, sed tamen seditio conpressa est. Dilapsis\n \npluribus pauci remanserunt, qui, saltem ut corpus\nipsis sepelire permitterent, precabantur. \n ",
                "31":"\n Diu id\nnegatum est Cleandri metu, ne offenderet regem.\nPertinacius deinde precantibus materiem consternationis\nsubtrahendam ratus capite deciso truncum humare permisit: \n ",
                "32":"\n ad regem caput missum est.\nHic exitus Parmenionis fuit, militiae domique clari\nviri. Multa sine rege prospere, rex sine illo nihil\nmagnae rei gesserat. Felicissimo regi et ad omnia\nad fortunae suae exigenti modum satisfecit. LXX natus annos iuvenis ducis et saepe etiam gregarii militis\nmunia explevit: acer consilio, manu strenuus, carus\nprincipibus, vulgo militum acceptior. \n ",
                "33":"\n Haec inpulerint\nillum ad regni cupiditatem an tantum suspectum\nfecerint,\n ambigi potest, quia, Philotas ultimis cruciatibus\nvictus verane dixerit, quae facta probari non poterant,\nan falsis tormentorum petierit finem, re quoque\nrecenti, cum magis posset liquere, dubitatum est.\n \n ",
                "34":"\n Alexander, quos libere mortem Parmenionis conquestos esse conpererat, separandos a cetero exercitu ratus in unam cohortem secrevit ducemque his\nLeonidam dedit, et ipsum Parmenioni quondam intima familiaritate\nconiunctum. \n ",
                "35":"\n Fere idem erant, quos alioqui\nrex habuerat invisos. Nam cum experiri vellet\nmilitum animos, admonuit, qui litteras in Macedoniam ad suos scripsisset, iis, quos ipse mittebat, perlaturis cum\n \nfide traderet. Simpliciter ad necessarios suos quisque\nscripserat, quae sentiebat: aliis gravis erat, plerisque\nnon ingrata militia.\n \n ",
                "36":"\n Ita et agentium gratias et\nquerentium litterae exceptae sunt. Et, qui forte taedium\n laboris per litteras erant questi, hanc seorsus\ncohortem a ceteris tendere ignominiae causa iubet,\nfortitudine usurus in bello, libertatem linguae ab auribus\ncredulis remoturus. Id consilium, temerarium forsitan\n— quippe fortissimi iuvenes contumelia inritati erant\n —, sicut omnia alia felicitas regis excepit.\n \n ",
                "37":"\n Nihil illis\nad bella promptius fuit: incitabat virtutem et\nignominiae demendae cupido et, quia fortia facta in paucis\nlatere non poterant.\n \n "
            },
            "2":{
                "0":"\n \nHis ita conpositis Alexander Arsame Drangarum satrape\n constituto iter pronuntiari iubet in Arimaspos, quos\niam tunc mutato nomine Euergetas appellabant, ex\nquo frigore victusque penuria Cyri exercitum adfectum\ntectis et commeatibus iuverant.\n \n ",
                "1":"\n Quintus dies erat, ut\nin eam regionem pervenerat. Cognoscit Satibarzanem,\n qui ad Bessum defecerat, cum equitum manu inrupisse\nrursus in Arios. Itaque contra eum misit Caranum et\nErigyium cum Artabazo et Andronico: eos vi milia\nGraecorum peditum, DC equites sequebantur.\n \n ",
                "2":"\n Ipse LX\ndiebus gentem Euergetarum ordinavit magna pecunia\n ob egregiam in Cyrum fidem donata.\n \n \n ",
                "3":"\n Relicto deinde, qui iis praeesset, Amedine — scriba\nis Darei fuerat — Arachosios, quorum regio ad\nPonticum mare pertinet, subegit. Ibi exercitus, qui sub\nParmenione fuerat, occurrit. Sex milia Macednum\nerant et CC nobiles et v milia Graecorum cum equitibus DC, haud dubie robur omnium virium regis.\n \n ",
                "4":"\n Arachosiis datus Menon praetor nn milibus peditum\net DC equitibus in praesidium relictis.\n\n Ipse rex nationem ne finitimis quidem satis notam,\n\n \n ",
                "5":"\n quippe nullo commercio colentem mutuos usus, cum exercitu intravit. Parapanisadae appellantur, agreste\nhominum genus et inter barbaros maxime inconditum.\n \n ",
                "6":"\n Locorum asperitas hominum quoque ingenia duraverat.\nGelidissimum septentrionis axem ex magna parte spectant,\n\n \n ",
                "7":"\n Bactrianis ab occidente coniuncti sunt, meridiana regio ad mare Indicum vergit. Tuguria latere crudo\nstruunt et, quia sterilis est terra materia in nudo\netiam montis dorso, usque ad summum aedificiorum\nfastigium eodem laterculo utuntur. \n ",
                "8":"\n Ceterum structura\nlatior ab imo paulatim incremento operis in artius cogitur, ad ultimum in carinae maxime modum coit.\n \n ",
                "9":"\n Ibi foramine relicto superne lumen admittunt. Vites\n \net arbores, si quae in tanto terrae rigore durare\npotuerunt, obruunt penitus: hieme defossae latent, cum\ndiscussa aperire humum coepit, caelo solique\nredduntur.\n \n ",
                "10":"\n Ceterum adeo altae nives premunt terram gelu\n et perpetuo paene rigore constrictae, ut ne avium quidem\nferaeve ullius vestigium extet. Obscura caeli verius\numbra quam lux, nocti similis, premit terram, vix ut,\n quae prope sunt, conspici possint.\n \n ",
                "11":"\n In hac tum omnis\nhumani cultus solitudine destitutus exercitus, quidquid\n malorum tolerari potest, pertulit, inopiam, frigus,\nlassitudinem, desperationem.\n \n ",
                "12":"\n Multos exanimavit rigor\ninsolitus ni vis, multorum adussit pedes, plurimorum\noculos. Praecipue perniciabilis fuit fatigatis: quippe\nin ipso gelu deficientia corpora sternebant, quae cum\n moveri desissent, vis frigoris ita adstringebat, ut\nrursus ad surgendum coniti non possent.\n \n ",
                "13":"\n A\ncommilitonibus torpentes excitabantur, neque aliud remedium\nerat, quam ut ingredi cogerentur: tum demum vitali\ncalore moto membris aliquis redibat vigor.\n \n ",
                "14":"\n Si qui\n tuguria barbarorum adire potuerunt, celeriter refecti\nsunt. Sed tanta caligo erat, ut aedificia nulla alia res\nquam fumus ostenderet.\n \n ",
                "15":"\n Illi numquam ante in terris\nsuis advena viso cum armatos repente conspicerent,\nexanimati metu, quidquid in tuguriis erat, adferebant,\n ut corporibus ipsorum parceretur, orantes.\n \n ",
                "16":"\n Rex agmen\ncircumibat pedes, iacentes quosdam erigens et alios,\ncum aegre sequerentur, adminiculo corporis sui\nexcipiens. Nunc ad prima signa, nunc in medio, nunc in\n \nultimo agmine itineris multiplicato labore aderat.\n \n ",
                "17":"\n Tandem ad loca cultiora perventum est commeatuque\nlargo recreatus exercitus: simul et, qui consequi non\npotuerant, in illa castra venerunt.\n\n \n \n ",
                "18":"\n Inde agmen processit ad Caucasum montem, cuius\ndorsum Asiam perpetuo iugo dividit:\n hinc simul mare,\nquod Ciliciam subit, illinc Caspium fretum et amnem\nAraxen nobiliaque regionis Scythicae deserta spectat.\n \n ",
                "19":"\n Taurus, secundae magnitudinis mons, committitur\nCaucaso:\n \n ",
                "20":"\n a Cappadocia se attollens Ciliciam praeterit Armeniaeque montibus iungitur. Sic inter se iuga velut\nserie cohaerentia perpetuum habent dorsum, ex quo\nAsiae omnia fere flumina, alia in Rubrum, alia in\nCaspium mare, alia in Hyrcanium et Ponticum decidunt.\n \n ",
                "21":"\n XVII dierum spatio Caucasum superavit exercitus. Rupes in eo x in circuitu stadia conplectitur, IIII in\naltitudinem excedit, in qua vinctum Promethea fuisse antiquitas\ntradidit. \n ",
                "22":"\n Condendae in radicibus montis urbi\nsedes electa est. VII milibus subactarum nationum et\npraeterea militibus, quorum opera uti desisset, permissum in nova urbe considere. Hauc quoque Alexandream\nincolae appellaverunt.\n \n "
            },
            "3":{
                "0":"\n At Bessus Alexandri celeritate perterritus dis patriis sacrificio rite facto, sicut illis gentibus mos est, cum\n \namicis ducibusque copiarum inter epulas de bello\nconsultabat.\n \n ",
                "1":"\n Graves mero suas vires extollere, hostium\nnunc temeritatem, nunc paucitatem spernere incipiunt.\n\n \n ",
                "2":"\n Praecipue Bessus ferox verbis et parto per scelus\n regno superbus ac vix potens mentis dicere orditur:\n\n \n ",
                "3":"\n socordia Darei crevisse hostium famam. Occurrisse\nenim in Ciliciae angustissimis faucibus, cum\nretrocedendo posset perducere incautos in loca naturae situ\ntuta, tot fluminibus obiectis, tot montium latebris,\n inter quas deprehensus hostis ne fugae quidem, nedum\nresistendi occasionem fuerit habiturus.\n \n ",
                "4":"\n Sibi placere\nin Sogdianos recedere: Oxum amnem velut murum\nobiecturum hosti, dum ex finitimis gentibus valida\nauxilia concurrerent.\n \n ",
                "5":"\n Venturos autem Chorasmios et\n Dahas Sacasque et Indos et ultra Tanain amnem\ncolentes Scythas: quorum neminem adeo humilem esse,\nut humeri eius non possent Macedonis militis verticem\naequare.\n \n ",
                "6":"\n Conclamant temulenti unam hanc sententiam\nsalubrem esse: et Bessus circumferri merum largius\niubet debellaturus super mensam Alexandrum.\n \n \n ",
                "7":"\n Erat\n in eo convivio Gobares, natione Medus, sed magicae\nartis — si modo ars est, non vanissimi cuiusque\nludibrium — magis professione quam scientia celeber,\nalioqui moderatus et probus.\n \n ",
                "8":"\n Is cum praefatus esset,\n \nscire servo utilius esse parere dicto quam adferre\nconsilium, cum illos, qui pareant, idem quod ceteros\nmaneat, qui vero suadeant, proprium subeant periculum:\n \n ",
                "9":"\n Bessus eum dicere iussit intrepidum, poculum etiam,\nquod habebat in manu, tradidit. Quo accepto Gobares: “Natura,” inquit, “mortalium hoc quoque nomine prava\net sinistra dici potest, quod in suo quisque negotio\nhebetior est quam in alieno. \n ",
                "10":"\n Turbida sunt consilia\neorum, qui sibi suadent. Obstat metus, alias cupiditas,\nnonnumquam naturalis eorum, quae excogitaveris, amor: nam in te superbia non cadit. Expertus es utique,\nquod ipse reppereris, aut solum aut optimum ducere.\n \n ",
                "11":"\n Magnum onus sustines capite, regium insigne: hoc aut\nmoderate perferendum est, aut, quod abominor, in te\nruet. \n ",
                "12":"\n Consilio, non impetu, opus est.” Adicit deinde, quod apud Bactrianos vulgo usurpabant, canem\ntimidum vehementius latrare quam mordere altissimaque\nflumina minimo sono labi. Quae inserui, ut,\nqualiscumque inter barbaros potuit esse prudentia, traderetur.\n \n ",
                "13":"\n \n in His audientium expectationem suspenderat. Tum consilium aperit utilius Besso quam gratius. “In\nvestibulo,” inquit, “regiae tuae velocissimus consistit\nrex: \n ",
                "14":"\n ante ille agmen quam tu mensam istam movebis.\nNunc ab Tanai exercitum accerses et armis flumina\noppones. Scilicet, qua tu fugiturus es, hostis sequi non potest. Iter utrique commune est, victori tutius.\n \nLicet strenuum metum putes esse, velocior tamen spes\nest.\n \n ",
                "15":"\n Quin validioris occupas gratiam dedisque te,\nutcumque cesserit, meliorem fortunam deditus quam\nhostis habiturus? \n ",
                "16":"\n Alienum habes regnum,\nquo facilius eo\n careas. Incipias forsitan iustus esse rex, cum ipse\nfecerit,\n \n ",
                "17":"\n qui tibi et dare potest regnum et eripere.\nConsilium habes fidele, quod diutius exequi supervacuum\nest. Nobilis equus umbra quoque virgae regitur,\n\n \n ",
                "18":"\n ignavus ne calcari quidem concitari potest.” Bessus et ingenio\n et multo mero ferox adeo exarsit, ut vix ab\namicis, quo minus occideret eum, — nam strinxerat\nquoque acinacem — contineretur. Certe convivio\nprosiluit haudquaquam potens mentis. Gobares inter\ntumultum elapsus ad Alexandrum transfugit.\n\n \n ",
                "19":"\n \n VIII milia Bactrianorum habebat armata Bessus.\n Quae quamdiu propter caeli intemperiem Indiam potius\nMacedonas petituros crediderant, oboedienter imperata\nfecerunt: postquam adventare Alexandrum conpertum\nest, in suos quisque vicos dilapsi Bessum reliquerunt.\n\n \n ",
                "20":"\n Ille cum clientium manu, qui non mutaverant fidem,\nOxo amne superato exustisque navigiis, quibus\ntransierat, ne isdem hostis uteretur, novas copias in\nSogdianis contrahebat.\n\n \n ",
                "21":"\n Alexander Caucasum quidem, ut supra dictum est,\n transierat, sed inopia frumenti quoque prope ad famem\nventum erat.\n \n ",
                "22":"\n Suco ex sesima expresso haud secus\nquam oleo artus perunguebant, sed huius suci ducenis\nquadragenis denariis amphorae singulae, mellis denariis\n \ntrecenis nonagenis, trecenis vini aestimabantur : tritici\nnihil aut admodum exiguum reperiebatur. \n ",
                "23":"\n Siros\nvocabant barbari, quos ita sedlerter abscondunt, ut, nisi\nqui defoderunt, invenire non possint: in his conditae\nfruges erant.\n \n ",
                "24":"\n In quarum penuria milites fluviatili pisce et herbis sustinebantur. Iamque haec ipsa\nalimenta defecerant, cum iumenta, quibus onera\nportabant, caedere iussi sunt: horum carne, dum in Bactrianos\nperventum est, traxere vitam.\n \n ",
                "25":"\n \n Bactrianae terrae\nmultiplex et varia natura est. Alibi multa arbor et vitis largos mitesque fructus alit, solum pingue crebri\nfontes rigant, quae mitiora sunt, frumento conseruntur,\n \n ",
                "26":"\n cetera armentorum pabulo cedunt. Magnam deinde\npartem eiusdem terrae steriles harenae tenent:\nsqualida siccitate regio non hominem, non frugem alit. Cum vero venti a Pontico mari spirant, quidquid\nsabuli in campis iacet, converrunt : quod ubi cumulatum\nest, magnorum collium procul species est, omniaque\npristini itineris vestigia intereunt. \n ",
                "27":"\n Itaque, qui\ntranseunt campos, navigantium modo noctu sidera observant, ad quorum cursum iter dirigunt: et propemodum\nclarior est noctis umbra quam lux. \n ",
                "28":"\n Ergo interdiu invia\nest regio, quia nec vestigium, quod sequantur, inveniunt\net nitor siderum caligine absconditur. Ceterum si\nquos ille ventus,\n \n ",
                "29":"\n qui a mari exoritur, deprehendit, harena obruit. Sed, qua mitior terra est, ingens\n \nhominum equorumque multitudo gignitur. Itaque Bactriani\nequites XXX milia expleverant.\n \n ",
                "30":"\n Ipsa Bactra, regionis\neius caput, sita sunt sub monte Parapaniso. Bactrus\namnis praeterit moenia. Is urbi et regioni dedit\n nomen.\n\n \n ",
                "31":"\n \n Hic regi stativa habenti nuntiatur ex Graecia\nPeloponuesiorum Laconumque defectio — nondum enim\nvicti erant, cum proficiscerentur tumultus eius\nprincipia nuntiaturi — et alius praesens terror adfertur,\n Scythas, qui ultra Tanaim amnem colunt, adventare\nBesso ferentis opem. Eodem tempore, quae in gente\nAriorum Caranus et Erigyius gesserant, perferuntur.\nCommissum erat proelium inter Macedonas Ariosque.\n\n \n ",
                "32":"\n Transfuga Satibarzartes barbaris praeerat: qui cum\n pugnam segnem utrimque aequis viribus stare vidisset,\nin primos ordines adequitavit demptaque galea\ninhibitis, qui tela iaciebant, si quis viritim dimicare vellet,\nprovocavit ad pugnam: nudum se caput in certamine\nhabiturum.\n \n ",
                "33":"\n Non tulit ferociam barbari ducis Erigyius,\n gravis quidem aetate, sed et animi et corporis robore\nnulli iuvenum postferendus. Is galea dempta canitiem\nostentans: “Venit,” inquit, “dies, quo aut victoria aut\nmorte honestissima, quales amicos et milites Alexander\nhabeat, ostendam.”\n \n ",
                "34":"\n Nec plura elocutus equum in hostem\n egit. Crederes imperatum, ut acies utraeque tela\ncohiberent: protinus certe recesserunt dato libero\n \nspatio, intenti in eventum non ducum modo, sed\netiam suae sortis, quippe alienum discrimen secuturi.\n \n ",
                "35":"\n Prior barbarus emisit hastam: quam Erigyius modica\ncapitis declinatione evitavit atque ipse infestam\nsarisam equo calcaribus concitato in medio barbari gutture ita fixit, ut per cervicem emineret. \n ",
                "36":"\n Praecipitatus ex\nequo barbarus adhuc tamen repugnabat. Sed illе\nextractam e vulnere hastam rursus in os dirigit.\nSatibarzanes manu conplexus, quo maturius interiret, ictum\nhostis adiuvit. \n ",
                "37":"\n Et barbari duce amisso, quem magis necessitate quam sponte secuti erant, tunc haud\ninmemores meritorum Alexandri arma Erigyio tradunt.\n \n ",
                "38":"\n Rex his quidem laetus, de Spartanis haudquaquam\nsecurus magno tamen animo defectum eorum tulit,\n\n \n ",
                "39":"\n dicens non ante ausos consilia nudare quam ipsum ad fines Indiae pervenisse cognossent. Ipse Bessum\npersequens copias movit : cui Erigyius barbari caput,\nopimum belli decus, praeferens occurrit.\n \n "
            },
            "4":{
                "0":"\n Igitur Bactrianorum regione Artabazo tradita sarcinas et inpedimenta ibi cum praesidio relinquit, ipse cum expedito agmine loca deserta Sogdianorum intrat\n \nnocturno itinere exercitum ducens.\n \n ",
                "1":"\n Aquarum, ut ante\ndictum est, penuria prius desperatione quam desiderio\nbibendi sitim accendit. Per CCCC stadia ne modicus\nquidem humor existit.\n \n ",
                "2":"\n Harenas vapor aestivi solis\n accendit: quae ubi flagrare coeperunt, haud secus quam\ncontinenti incendio cuncta torrentur.\n \n ",
                "3":"\n Caligo deinde\ninmodico terrae fervore excitata lucem tegit, camporumque\nnon alia quam vasti et profundi aequoris species est.\n\n \n ",
                "4":"\n Nocturnum iter tolerabile videbatur, quia rore et matutino\n frigore corpora levabantur. Ceterum cum ipsa\nluce aestus oritur, omnemque naturalem absorbet\nhumorem siccitas:\n \n ",
                "5":"\n ora visceraque penitus uruntur.\nItaque primum animi, deinde corpora deficere coeperunt:\n\n \n ",
                "6":"\n pigebat et consistere et progredi. Pauci a peritis regionis\n admoniti praepararant aquam: haec paulisper\nrepressit sitim, deinde crescente aestu rursus\ndesiderium humoris accensum est. Ergo, quidquid vini\noleique erat omnibus, ingerebatur, tantaque dulcedo\nbibendi fuit, ut in posterum sitis non timeretur.\n \n ",
                "7":"\n Graves\n deinde avide hausto humore non sustinere arma, non\ningredi poterant, et feliciores videbantur, quos aqua\ndefecerat, cum ipsi sine modo infusam vomitu\ncogerentur egerere.\n \n ",
                "8":"\n Anxium regem tantis malis\ncircumfusi amici, ut meminisset, orabant, animi sui\n magnitudinem unicum remedium deficientis exercitus esse:\n \n ",
                "9":"\n cum\nex iis, qui praecesserant ad capiendum locum castris,\nduo occurrunt utribus aquam gestantes, ut filiis suis,\n \nquos in eodem agmine esse et aegre pati sitim non\nignorabant, succurrerent. \n ",
                "10":"\n Qui cum in regem incidissent,\nalter ex his utre resoluto vas, quod simul ferebat, inplet\nporrigens regi. Ille accipit: percontatus, quibus\naquam portaret, filiis ferre cognoscit. \n ",
                "11":"\n Tunc poculo pleno, sicut oblatum est, reddito : “Nec solus,” inquit,\n“bibere sustineo nec tam exiguum dividere omnibus\npossum: vos currite et liberis vestris, quod propter\nillos attulistis, date.”\n\n \n \n ",
                "12":"\n Tandem ad flumen Oxum ipse pervenit prima fere\nvespera.\n Sed exercitus magna pars non potuerat consequi:\n in edito monte ignes iubet fieri, ut ii, qui aegre\nsequebantur, haud procul castris ipsos abesse cognoscerent,\n \n ",
                "13":"\n cos autem, qui primi agminis erant, mature\ncibo ac potione firmatos inplere alios utres, alios vasa, is\nquibuscumque aqua portari posset, аc suis opem ferre.\n \n ",
                "14":"\n Sed qui intemperantius hauserant, intercluso spiritu\nextincti sunt, multoque maior horum numerus fuit,\n \n ",
                "15":"\n quam ullo amiserat proelio. At ille thoracem adhuc\nindutus nec aut cibo refectus aut potu, qua veniebat excercitus, constitit nec ante ad curandum corpus\nrecessit, quam praeterierat omne agmen, totamque eam\nnoctem cum magno animi motu perpetuis vigilas egit.\n \n ",
                "16":"\n Nec postero die laetior erat, quia nec navigia habebat\nnec pons erigi poterat terra circum amnem nuda et materia maxime sterili. Consilium igitur, quod unum\nnecessitas subiecerat, init: utres quam plurimos\n \nstramentis refertos dividit.\n \n ",
                "17":"\n His incubantes transnavere\namnem, quique primi transierant, in statione erant, dum\ntraicerent ceteri. Hoc modo sexto demum die in\nulteriore ripa totum exercitum exposuit.\n\n \n ",
                "18":"\n \n Iamque ad persequendum Bessum statuerat progredi,\n cum ea, quae in Sogdianis eveneiant, cognoscit.\nSpitamenes erat inter omnes amicos praecipuo honore\ncultus a Besso, sed nullis mentis perfidia mitigari\npotest:\n \n ",
                "19":"\n quae tamen iam minus in eo invisa esse poterat,\n quia nihil ulli nefastum in Bessum, interfectorem regis\nsui, videbatur. Titulus facinori speciosus praeferebatur,\nvindicta Darei, sed fortunam, non scelus oderat Bessi.\n\n \n ",
                "20":"\n Namque ut Alexandrum numen Oxum superasse cоgnovit,\nDataphernem et Catanen, quibus a Besso\n maxima fides habebatur, in societatem cogitatae rei\nadsciscit. Illi promptius adnuunt, quam rogabantur,\nadsumptisque VIII fortissimis iuvenibus talem dolum\nintendunt.\n \n ",
                "21":"\n Spitamenes pergit ad Bessum et remotis\narbitris conperisse ait se, insidiari ei Dataphernen et\n Catanen, ut vivum Alexandro traderent, agitantes : a\nsemet occupatos esse et vinctos teneri.\n \n ",
                "22":"\n Bessus tanto\nmerito, ut credebat, obligatus partim gratias agit,\npartim avidus expetendi supplicii adduci eos iubet.\n \n ",
                "23":"\n Illi\nmanibus sua sponte religatis a participibus consilii\n trahebantur: quos Bessus truci vultu intuens\nconsurgit manibus non temperaturus. Atque illi simulatione\nomissa circumsistunt eum et frustra repugnantem\n \nvinciunt derepto ex capite regni insigni lacerataque veste,\n \n ",
                "24":"\n quam e spoliis occisi regis induerat. Ille deos sui\nsceleris ultores adesse confessus adiecit non Dareo\niniquos fuisse, quem sic ulciscerentur, sed Alexandro\npropitios,\n \n ",
                "25":"\n cuius victoriam semper etiam hostes adiuvissent. Multitudo an vindicatura Bessum fuerit,\nincertum est, nisi illi, qui vinxerant, iussu Alexandri\nfecisse ipsos ementiti dubios adhuc animi terruissent.\nIn equum inpositum Alexandro tradituri ducunt.\n\n \n \n ",
                "26":"\n Inter haec rex, quibus matura erat missio, electis\nnongentis fere bina talenta equiti dedit,\n pediti terna\ndenarium milia monitosque, ut liberos generarent,\nremisit domum. Ceteris gratiae actae, quod ad reliqua\nbelli navaturos operam pollicebantur.\n \n ",
                "27":"\n Dum Bessum persequitur, perventum erat in parvulum oppidum. Branchidae eius incolae erant:\nMileto quondam iussu Xerxis, cum e Graecia rediret,\ntransierant et in ea sede constiterant, quia templum,\nquod Didymeon appellatur, in gratiam Xerxis violaverant.\n \n ",
                "28":"\n Mores patrii nondum exoleverant, sed iam bilingues erant paulatim a domestico externo sermone\ndegeneres. Magno igitur gaudio regem excipiunt\n \nurbem seque dedentes. Ille Milesios, qui apud ipsum\nmilitarent, convocari iubet.\n \n ",
                "29":"\n Vetus odium Milesii\ngerebant in Branchidarum gentem. Proditis ergo, sive\niniuriae sive originis meminisse mallent, liberum de\n Branchidis permittit arbitrium.\n \n ",
                "30":"\n Variantibus deinde\nsententiis se ipsum consideraturum, quid optimum\nfactu esset, ostendit. Postero die occurrentibus\nBranchidis secum procedere iubet, cumque ad urbem\nventum esset, ipse cum expedita manu portam intrat:\n\n \n ",
                "31":"\n phalanx moenia oppidi circumire iussa et dato signo\ndiripere urbem, proditorum receptaculum, ipsosque ad\nunum caedere.\n \n ",
                "32":"\n Illi inermes passim trucidantur, nec\naut commercio linguae aut supplicum velamentis\nprecibusque inhiberi crudelitas potest. Tandem, ut deicerent,\n fundamenta murorum ab imo moliuntur, ne\nquod urbis vestigium extaret.\n \n ",
                "33":"\n Nemora quoque et\nlucos sacros non caedunt modo, sed etiam extirpant, ut\nvasta solitudo et sterilis humus exustis etiam radicibus\nlinqueretur.\n \n ",
                "34":"\n Quae si in ipsos proditionis auctores excogitata\n essent, iusta ultio esse, non crudelitas\nvideretur: nunc culpam maiorum posteri luere, qui ne\nviderant quidem Miletum, adeo et Xerxi non potuerant\nprodere.\n\n \n ",
                "35":"\n \n Inde processit ad Tanain amnem. Quo perductus\n est Bessus non vinctus modo, sed etiam omni\n \nvelamento corporis spoliatus. Spitamenes eum tenebat\ncollo inserta catena, tam barbaris quam Macedonibus\ngratum spectaculum. \n ",
                "36":"\n Tum Spitamenes: “Et te,” inquit,\n“et Dareum, reges meos, ultus interfectorem domini\nsui adduxi, eo modo captum, cuius ipse fecit exemplum. Aperiat ad hoc spectaculum oculos Dareus!\n \n ",
                "37":"\n existat ab inferis, qui illo supplicio indignus fuit et hoc\nsolacio dignus est!” Alexander multum conlaudato\nSpitamene conversus ad Bessum: “Cuius,” inquit, “ferae\nrabies occupavit animum tuum, cum regem de te optime meritum prius vincire, deinde occidere\nsustinuisti? \n ",
                "38":"\n Sed huius parricidi i mercedem falso regis\nnomine persolvisti tibi.” Ille facinus purgare non ausus\nregis titulum se usurpare dixit, ut gentem suam\ntradere ipsi posset:\n \n ",
                "39":"\n quippe, si cessasset, alium fuisse regnum occupaturum. Et Alexander Oxathren, fratrem\nDarei, quem inter corporis custodes habebat, propius\niussit accedere tradique Bessum ei, ut cruci adfixum\nmutilatis auribus naribusque sagittis configerent\nbarbari adservarentque corpus,\n \n ",
                "40":"\n ut ne aves quidem contingerent. Oxathres cetera sibi curae fore pollicetur:\naves non ab alio quam a Catane posse prohiberi\nadicit eximiam eius artem cupiens ostendere: namque\nadeo certo ictu destinata feriebat, ut aves quoque exciperet.\n \n ",
                "41":"\n Nunc forsitan sagittarum celebri usu minus admirabilis videri ars haec possit: tum ingens\n \nvisentibus miraculum magnoque honori Catani fuit.\n \n ",
                "42":"\n Dona\ndeinde omnibus, qui Bessum adduxerant, data sunt.\nCeterum supplicium eius distulit, ut eo loco, in quo\nDareum occiderat, ipse necaretur.\n \n "
            },
            "5":{
                "0":"\n \n Interea Macedones ad petendum pabulum inconposito\n\nagmine egressi a barbaris, qui de proximis\nmontibus decurrerunt, opprimuntur pluresque capti\nsunt quam occisi:\n \n ",
                "1":"\n barbari autem captivos prae se\nagentes rursus in montem recesserunt. XX milia latronum\n erant : fundis sagittisque pugnam invadunt.\n\n \n ",
                "2":"\n Quos dum obsidet rex, inter promptissimos dimicans\nsagitta ictus est, quae in medio crure fixa reliquerat\nspiculum.\n \n ",
                "3":"\n Illum quidem maesti et attoniti Macedones\nin castra referebant, sed nec barbaros fefellit subductus\n ex acie — quippe ex edito monte cuncta\nprospexerant —:\n \n ",
                "4":"\n itaque postero die misere legatos ad regem.\nQuos ille protinus iussit admitti solutisque fasciis\nmagnitudinem vulneris dissimulans crus barbaris ostendit.\n\n \n ",
                "5":"\n Illi iussi considere adfirmant non Macedonas quam\n ipsos tristiores fuisse cognito vulnere ipsius : cuius si\nauctorem repperissent, dedituros fuisse: cum dis enim\npugnare sacrilegos tantum.\n \n ",
                "6":"\n Ceterum se gentem in\nfidem dedere superatos vulnere illius. Rex fide data\net captivis receptis gentem in deditionem accepit.\n\n \n ",
                "7":"\n Castris inde motis lectica militari ferebatur. Quam\npro se quisque eques pedesque subire certabant:\nequites, cum quibus rex proelia inire solitus erat, sui\nmuneris id esse censebant, pedites contra, cum saucios\ncommilitones ipsi gestare adsuevissent, eripi sibi\n \nproprium officium tum potissimum, cum rex gestandus\nesset, querebantur. \n ",
                "8":"\n Rex in tanto utriusque partis\ncertamine et sibi difficilem et praeteritis gravem\nelectionem futuram ratus invicem subire eos iussit.\n\n \n \n ",
                "9":"\n Hinc quarto die ad urbem Maracanda perventum\nest:\n LXX stadia murus urbis amplectitur, arx alio\ncingitur muro. Mille praesidio urbis relictis proximos\nvicos depopulatur atque urit.\n \n ",
                "10":"\n Legati deinde Abiorum Scytharum superveniunt,\nliberi, ex quo decesserat Cyrus, tum imperata facturi. Iustissimos barbarorum constabat: amis abstinebant\nnisi lacessiti, libertatis modico et aequali usu principibus\nhumiliores pares fecerant. \n ",
                "11":"\n Hos benigne\nadlocutus ad eos Scythas, qui Europam incolunt, Derdam\nquendam misit ex amicis, qui denuntiaret his, ne Tanain amnem regionis iniussu regis transirent. Eidem\nmandatum, ut contemplaretur locorum situm et illos\nquoque Scythas, qui super Bosphorum colunt, viseret.\n \n ",
                "12":"\n Condendae urbi sedem super ripam Tanais elegerat,\nclaustrum et iam perdomitorum et, quot deinde adire decreverat: sed consilium distulit Sogdianorum nuntiata\ndefectio, quae Bactrianos quoque traxit.\n \n ",
                "13":"\n milia equitum erant, quorum auctoritatem ceteri\nsequebantur. Alexander Spitamenen et Catanen, a quibus\nei traditus erat Bessus, haud dubius, quin eorum opera a\n \nredigi possent in potestatem, coercendo qui\nnovaverant res, iussit accersi.\n \n ",
                "14":"\n At illi, defectionis, ad quam\ncoercendam evocabantur, auctores, vulgaverant fama\nBactrianos equites a rege omnes, ut occiderentur,\n accersi, idque imperatum ipsis non sustinuisse tamen\nexequi, ne inexpiabile in populares facinus admitterent.\nNon magis Alexandri saevitiam quam Bessi\nparricidium ferre potuisse. Itaque sua sponte iam motos\nmetu poenae haud difficulter ad arma concitaverunt.\n\n \n ",
                "15":"\n \n Alexander transfugarum defectione conperta Craterum\n obsidere Cyropolim iubet: ipse aliam urbem regionis\neiusdem corona capit, signoque, ut puberes\ninterficerentur, dato reliqui in praedam cessere victoris. Urbs\ndiruta est, ut ceteri cladis eius exemplo continerentur.\n\n \n ",
                "16":"\n Memaceni, valida gens, obsidionem non ut honestiorem\nmodo, sed etiam ut tutiorem ferre decreverant: ad\nquorum pertinaciam mitigandam rex L equites\npraemisit, qui clementiam ipsius in deditos simulque\ninexorabilem animum in devictos ostenderent.\n \n ",
                "17":"\n Illi nec\n de fide nec de dementia regis ipsos dubitare\nrespondent equitesque tendere extra munimenta urbis iubent :\nhospitaliter deinde exceptos gravesque epulis et somno\nintempesta nocte adorti interfecerunt.\n \n ",
                "18":"\n Alexander haud\nsecus, quam par erat, motus urbem corona circumdedit,\n munitiorem, quam ut primo impetu capi posset.\n \nItaque Meleagrum et Perdiccan in obsidionem iungit:\n \n ",
                "19":"\n ipse ad Craterum pergit Cyropolim, ut ante dictum est,\nobsidentem. Statuerat autem parcere urbi conditae a\nCyro : quippe non alium gentium illarum magis\nadmiratus est quam hunc regem et Samiramin, quos et magnitudine animi et claritate rerum longe emicuisse\ncredebat. \n ",
                "20":"\n Ceterum pertinacia oppidanorum iram eius\naccendit: itaque captam urbem diripi iussit. Deleta\nea Memacenis haud iniuria infestus ad Meleagrum et\nPerdiccam redit. \n ",
                "21":"\n Sed non alia urbs fortius obsidionem tulit: quippe et militum promptissimi cecidere et\nipse rex ad ultimum periculum venit. Namque cervix\neius saxo ita icta est, ut oculis caligine offusa\nconlaberetur, ne mentis quidem compos: exercitus certe\nvelut erepto iam eo ingemuit. \n ",
                "22":"\n Sed invictus adversus ea, quae ceteros terrent, non dum percurato vulnere\nacrius obsidioni institit naturalem celeritatem ira\nconcitante. Cuniculo ergo suffossa moenia ingens\nnudavere spatium, per quod inrupit, victorque urbem dirui\niussit.\n \n \n ",
                "23":"\n Hinc Menedemum cum tribus milibus peditum et\nDCCC equitibus ad urbem Maracanda misit. Spitamenes\ntransfuga praesidio Macedonum inde deiecto muris\nurbis eius incluserat se non adeo oppidanis consilium\n \ndefectionis adprobantibus: sequi tamen videbantur, quia\nprohibere non poterant.\n \n ",
                "24":"\n Interim Alexander ad Tanain\namnem redit et, quantum soli occupaverat castris, muro\ncircumdedit: LX stadiorum urbis murus fuit. Hanc\n quoque urbem Alexandriam appellari iussit.\n \n ",
                "25":"\n Opus\ntanta celeritate perfectum est, ut XVII die, quam\nmunimenta excitata erant, tecta quoque urbis\nabsolverentur. Ingens militum certamen inter ipsos fuerat, ut\nsuum quisque munus — nam divisum erat — primus\n ostenderet.\n \n ",
                "26":"\n Incolae novae urbi dati captivi, quos reddito\npretio dominis liberavit: quorum posteri nunc\nquoque non apud eos tam longa aetate propter memoriam\nAlexandri exoleverunt.\n \n "
            },
            "6":{
                "0":"\n \n At rex Scytharum, cuius tum ultra Tanaim imperium\n erat, ratus eam urbem, quam in ripa amnis\nMacedones condiderant, suis inpositam esse cervicibus,\nfratrem, Carthasim nomine, cum magna equitum manu\nmisit ad diruendam eam proculque amne submovendas\nMacedonum copias.\n \n ",
                "1":"\n Bactrianos Tanais ab Scythis,\n quos Europaeos vocant, dividit, idem Asiam et\nEuropam finis interfluit.\n \n ",
                "2":"\n Ceterum Scytharum gens haud\nprocul Thracia sita ab oriente ad septentrionem se\nvertit Sarmatarumque, ut quidam credidere, non\nfinitima, sed pars est.\n \n ",
                "3":"\n Recta deinde regione saltum ultra\n Istrum iacentem colit, ultima Asiae, qua Bactra sunt,\nstringit. Habitant, quae septentrioni propiora sunt:\n \nprofundae inde silvae vastaeque solitudines excipiunt.\nRursus quae Tanain et Bactra spectant, humano cultu\nhaud disparia sunt primis. \n ",
                "4":"\n Cum hac gente non\nprovisum bellum Alexander gesturus, cum in conspectu\neius obequitaret hostis, adhuc aeger ex vulnere, praecipue voce deficiens, quam et modicus cibus et\ncervicis extenuabat dolor, amicos in consilium advocari\niubet. \n ",
                "5":"\n Terrebat eum non hostis, sed iniquitas\ntemporis: Bactriani defecerant, Scythae etiam lacessebant,\n\n \n ",
                "6":"\n ipse non insistere in terra, non equo vehi, non docere, non hortari suos poterat. Ancipiti periculo inplicitus\ndeos quoque incusans querebatur, se iacere segnem,\ncuius velocitatem nemo antea valuisset effugere: vix\nsuos credere non simulari valitudinem. \n ",
                "7":"\n Itaque, qui post Dareum victum hariolos et vates consulere desierat, rursus ad superstitionem, humanarum mentium\nludibrium, revolutus Aristandrum, cui credulitatem suam\naddixerat, explorare eventum rerum sacrificiis iubet.\nMos erat haruspicibus exta sine rege spectare et, quae\nportenderentur, referre. \n ",
                "8":"\n Inter haec rex, dum fibris pеcudum explorantur eventus latentium rerum, propius\nipsum considere de industria amicos iubet, ne contentione\nvocis cicatricem infirmam adhuc rumperet. Hephaestio\net Craterus et Erigyius erant cum custodibus in\ntabernaculum admissi. \n ",
                "9":"\n “Discrimen,” inquit, “me occupavit \nmeliore hostium quam meo tempore: sed necessitas\nante rationem est, maxime in bello, quo raro\npermittitur tempora eligere.\n \n ",
                "10":"\n Defecere Bactriani, in\nquorum cervicibus stamus, et, quantum in nobis animi\n sit, alieno Marte experiuntur. Haud dubia fortuna:\nsi omiserimus Scythas ultro arma inferentes, contempti\nad illos, qui defecerunt, revertemur:\n \n ",
                "11":"\n si vero Tanaim\ntransierimus et ubique invictos esse nos Scytharum\npernicie ac sanguine ostenderimus, quis dubitabit\n parere etiam Europae victoribus? \n ",
                "12":"\n Fallitur,\nqui terminos\ngloriae nostrae metitur spatio, quod transituri sumus.\nUnus amnis interfluit: quem si traicimus, in Europam\narma proferimus.\n \n ",
                "13":"\n Et quanti aestimandum est, dum\nAsiam subigimus, in alio quodammodo orbe tropaea\n statuere et, quae tam longo intervallo natura videtur\ndiremisse,\n \n ",
                "14":"\n una victoria subito committere? At,\nhercule, si paulum cessaverimus, in tergis nostris Scythae\nhaerebunt. An soli sumus, qui flumina transnare\npossum us? Multa in nosmetipsos recident, quibus adhuc\n vicimus.\n \n ",
                "15":"\n Fortuna belli artem victos quoque docet.\nUtribus amnem traiciendi exemplum fecimus nuper:\nhoc ut Scythae imitari nesciant, Bactriani docebunt.\n\n \n ",
                "16":"\n Praeterea unus gentis huius exercitus adhuc venit,\nceteri expectantur. Ita bellum vitando alemus et, quod\n inferre possumus, accipere cogemur.\n \n ",
                "17":"\n Manifesta est\nconsilii mei ratio: sed, an permissuri sint mihi Macedones\n \nanimo uti meo, dubito, quia, ex quo hoc vulnus accepi,\n \n ",
                "18":"\n non equo vectus sum, non pedibus ingressus. Sed si\nme sequi vultis, valeo, amici. Satis virium est ad\ntoleranda ista: \n ",
                "19":"\n aut, si iam adest vitae meae finis, in quo\ntandem opere melius extinguar?” Haec quassa adhuc \nvoce subdeficiens vix proximis exaudientibus dixerat, \ncum omnes a tam praecipiti consilio regem deterrere\ncoeperunt, \n ",
                "20":"\n Erigyius maxime, qui haud sane auctoritate\nproficiens apud obstinatum animum superstitionem,\ncuius potens non erat rex, incutere temptavit dicendo, deos quoque obstare consilio magnumque periculum,\n \n ",
                "21":"\n si flumen transisset, ostendi. Intranti Erigyio\ntabernaculum regis Aristander occurrerat tristia exta fuisse\nsignificans: \n ",
                "22":"\n haec ex vate conperta Erigyius nuntiabat.\nQuo inhibito Alexander non ira solum, sed etiam pudore confusus, quod superstitio, quam celaverat, detegebatur,\n \n ",
                "23":"\n Aristandrum vocari iubet. Qui ut venit,\nintuens eum: “Non rex,” inquit, “sed privatus clam,\nsacrificium ut faceres, mandavi: quid eo portenderetur,\ncur apud alium quam apud me professus es? Erigyius arcana mea et secreta te prodente cognovit, quem\ncertum, mehercule, habeo extorum interprete uti metu\nsuo. \n ",
                "24":"\n Tibi autem, qui sapis, quam potest, denuntio,\nipsi mihi indices, quid ex eis cognoveris, ne possis infitiari\ndixisse, \n ",
                "25":"\n quae dixeris.” Ille exanguis attonitoque \nsimilis stabat per metum etiam voce suppressa\ntandemque eodem metu stimulante, ne regis expectationem\nmoraretur: “Magni,” inquit, “laboris, non inriti\ndiscrimen instare praedixi:\n \n ",
                "26":"\n nec me tam ars mea quam benivolentia\n tua perturbat. Infirmitatem valitudinis tuae\nvideo et, quantum in uno te sit, scio: vereor, ne\npraesenti fortunae tu sufficere non possis.” \n ",
                "27":"\n Rex iussit eum \nconfidere felicitati suae: ut alias sibi ait gloriam\nconcedere deos.\n \n ",
                "28":"\n Consultanti inde cum isdem, quonam\n modo flumen transirent, supervenit Aristander non alias\nlaetiora exta vidisse se adfirmans, utique prioribus\nlonge diversa: tum sollicitudinis causas adparuisse, nunc\nprorsus egregie litatum esse.\n\n \n ",
                "29":"\n \n Ceterum, quae subinde nuntiata sunt regi, continuae\n felicitati rerum eius inposuerant labem.\n \n ",
                "30":"\n Menedemum,\nut supra dictum est, miserat ad obsidendum\nSpitamenen, Bactrianae defectionis auctorem: qui conperto\nhostis adventu, ne muris urbis includeretur, simul fretus\nexcipi posse, qua eum venturum sciebat, consedit occultus.\n\n \n ",
                "31":"\n Silvestre iter aptum insidiis tegendis erat: ibi\nDahas condidit. Equi binos armatos vehunt, quorum\ninvicem singuli repente desiliunt et equestris pugnae\nordinem turbant.\n \n ",
                "32":"\n Equorum velocitati par est\nhominum pernicitas. Hos Spitamenes saltum circumire\n iussos pariter et a lateribus et a fronte et a tergo\nhosti ostendit.\n \n ",
                "33":"\n Menedemus undique inclusus, ne nu-\n \nmero quidem par, diu tamen resistit clamitans nihil\naliud superesse locorum fraude deceptis quam honestae\nmortis solacium ex hostium caede. \n ",
                "34":"\n Ipsum praevalens\nequus vehebat, quo saepius in cuneos barbarorum\neffusis habenis evectus magna strage eos fuderat. \n ",
                "35":"\n Sed cum unum omnes peterent, multis vulneribus exanguis\nHypsiclem quendam ex amicis hortatus est, ut in equum\nsuum escenderet et se fuga eriperet. Haec agentem\nanima defecit, corpusque ex equo defluxit in terram.\n \n ",
                "36":"\n Hypsicles poterat quidem effugere, sed amisso amico mori statuit. Una erat cura, ne inultus occideret:\nitaque subditis calcaribus equo in medios hostis se\ninmisit et memorabili edita pugna obrutus telis est.\n \n ",
                "37":"\n Quod ubi videre, qui caedi supererant, tumulum paulo\nquam cetera editiorem capiunt:\n \n ",
                "38":"\n quos Spitamenes fame in deditionem subacturus obsedit. Cecidere eo proelio\npeditum II milia, CCC equites. Quam cladem\nAlexander sollerti consilio texit, morte denuntiata his, qui ex proelio advenerant, si acta vulgassent. \n "
            },
            "7":{
                "0":"\n Ceterum cum \nanimo disparem vultum diutius ferre non posset, in tabernaculum super ripam fluminis de industria locatum\nsecessit. \n ",
                "1":"\n Ibi sine arbitris singula animi consulta\npensando noctem vigiliis extraxit saepe pellibus\ntabernaculi adlevatis, ut conspiceret hostium ignes, e quibus\nconiectare poterat,\n \n ",
                "2":"\n quanta hominum multitudo esset. Iamque lux adpetebat, cum thoracem indutus procedit\nad milites, tum primum post vulnus proxime acceptum.\n \n ",
                "3":"\n Tanta erat apud eos veneratio regis, ut facile periculi,\n \nquod horrebant, cogitationem praesentia eius excuteret.\n\n \n ",
                "4":"\n Laeti ergo et manantibus gaudio lacrimis consalutant\neum et, quod ante recusaverant bellum, feroces\ndeposcunt.\n \n ",
                "5":"\n Ille se ratibus equitem phalangemque\n transportaturum esse pronuntiat, super utres iubet nare\nlevius armatos.\n \n ",
                "6":"\n Plura nec dici res desideravit nec rex\ndicere per valitudinem potuit. Ceterum tanta\nalacritate militum rates iunctae sunt, ut intra triduum ad\nxii milia effecta sint.\n \n ",
                "7":"\n Iamque ad transeundum omnia\n aptaverant, cum legati Scytharum XX more gentis per\ncastra equis vecti nuntiare iubent regi, velle ipsos ad\neum mandata perferre.\n \n ",
                "8":"\n Admissi in tabernaculum\niussique considere in vultu regis defixerant oculus: credo,\nquis magnitudine corporis animum aestimantibus\n moidicus habitus haudquaquam famae par videbatur. \n ",
                "9":"\n \nScythis autem non, ut ceteris barbaris, rudis et\ninconditus sensus est: quidam eorum sapientiam quoque capere\ndicuntur, quantamcumque gens capit semper armata.\n\n \n ",
                "10":"\n Sic, quae locutos esse apud regem memoriae proditum\n est, abhorrent forsitan moribus oratoribusque nostris et\ntempora et ingenia cultiora sortitis. Sed, ut possit\noratio eorum sperni, tamen fides nostra non debet : quae,\n utcumque sunt tradita, incorrupta proferemus.\n \n ",
                "11":"\n Igitur\nunum ex his maximum natu locutum accepimus: “Si\n di habitum corporis tui aviditati animi parem esse\nvoluissent, orbis te non caperet: altera manu Orientem,\n \naltera Occidentem contingeres et hoc adsecutus scire\nvelles, ubi tanti numinis fulgor conderetur. Sic quoque\nconcupiscis, quae non capis. \n ",
                "12":"\n Ab Europa petis\nAsiam, ex Asia transis in Europam: deinde, si\nhumanum genus omne superaveris,\n \n ",
                "13":"\n cum silvis et nivibus et fluminibus ferisque bestiis gesturus es bellum. Quid?\ntu ignoras arbores magnas diu crescere, una hora\nextirpari? Stultus est, qui fructus earum spectat,\naltitudinem non metitur. Vide, ne, dum ad cacumen\npervenire contendis,\n \n ",
                "14":"\n cum ipsis ramis, quos conprehenderis, decidas. Leo quoque aliquando minimarum avium\npabulum fuit, et ferrum robigo consumit. Nihil tam\nfirmum est, cui periculum non sit etiam ab invalido.\n \n ",
                "15":"\n Quid nobis tecum est? Numquam terram tuam\nattigimus. Quis sis, unde venias, licetne ignorare in vastis silvis viventibus? Nec servire ulli possumus nec\nimperare desideramus. \n ",
                "16":"\n Dona nobis data sunt, ne\nScytharum gentem ignores, iugum boum et aratrum,\nsagitta, hasta, patera. His utimur et cum amicis et adversus\ninimicos. \n ",
                "17":"\n Fruges amicis damus boum labore quaesitas, patera cum isdem vinum dis libamus,\ninimicos sagitta eminus, hasta comminus petimus. Sic\nSyriae regem et postea Persarum Medorumque superavimus,\n \n ",
                "18":"\n patuitque nobis iter usque in Aegyptum. At\ntu, qui te gloriaris ad latrones persequendos venire, omnium gentium, quas adisti, latro es. Lydiam\n \ncepisti, Syriam occupasti, Persidem tenes, Bactrianos\nhabes in potestate, Indos petisti: iam etiam ad pecora\nnostra avaras et insatiabiles manus porrigis.\n \n ",
                "19":"\n Quid\ntibi divitiis opus est, quae esurire te cogunt? Primus\n omnium satietate parasti famem, ut, quo plura haberes,\nacrius, quae non habes, cuperes.\n \n ",
                "20":"\n Non succurrit tibi,\nquam diu circum Bactra haereas? Dum illos subigis,\nSogdiani bellare coeperunt. Bellum tibi ex victoria\nnascitur. Nam, ut maior fortiorque sis quam\n quisquam, tamen alienigenam dominum pati nemo vult.\n\n \n ",
                "21":"\n Transi modo Tanain: scies, quam late pateant,\nnumquam tamen consequeris Scythas. Paupertas nostra\nvelocior erit quam exercitus tuus, qui praedam tot\nnationum vehit. Rursus, cum procul abesse nos\n credes, videbis in tuis castris. Eadem enim velocitate et\nsequimur et fugimus.\n \n ",
                "22":"\n Scytharum solitudines Graecis\netiam proverbiis audio eludi: at nos deserta et\nhumano cultu vacua magis quam urbes et opulentos agros\nsequimur.\n \n ",
                "23":"\n Proinde fortunam tuam pressis manibus\n tene: lubrica est nec invita teneri potest. Salubre\nconsilium sequens quam praesens tempus ostendit\nmelius. Inpone felicitati tuae frenos: facilius illam reges.\n\n \n ",
                "24":"\n Nostri sine pedibus dicunt esse Fortunam, quae manus\net pinnas tantum habet: cum manus porrigit, pinnas\n quoque conprehende.\n \n ",
                "25":"\n Denique, si deus es, tribuere\n \nmortalibus beneficia debes, non sua eripere: sin autem\nhomo es, id quod es, semper esse te cogita. Stultum\nest eorum meminisse, propter quae tui obliviscaris.\n \n ",
                "26":"\n Quibus bellum non intuleris, bonis amicis poteris uti.\n \n ",
                "27":"\n Nam et firmissima est inter pares amicitia, et videntur pares, qui non fecerunt inter se periculum virium.\nQuos viceris, amicos tibi esse, cave, credas. Inter\ndominum et servum nulla amicitia est: etiam in pace\nbelli tamen iura servantur. \n ",
                "28":"\n Iurando gratiam Scythas\nsancire ne credideris: colendo fidem iurant. Graecorum ista cautio est, qui pacta consignant et deos\ninvocant: nos religionem in ipsa fide ponimus. Qui non\nreverentur homines, fallunt deos. Nec tibi amico opus\nest, de cuius benivolentia dubites. \n ",
                "29":"\n Ceterum nos et\nAsiae et Europae custodes habebis: Bactra, nisi dividat Tanais, contingimus, ultra Tanain terras usque ad\nThraciam colimus, Thraciae Macedoniam coniunctam\nesse fama fert. Utrumne imperio tuo finitimos hostes an amicos velis esse, considera.” Haec barbarus. \n "
            },
            "8":{
                "0":"\n \n \nContra rex fortuna sua et consiliis eorum se usurum esse respondet: nam et fortunam, cui confidat, et consilium\nsuadentium, ne quid temere et audacter faciat,\n \n ",
                "1":"\n secuturum. Dimissisque legatis in praeparatas rates\nexercitum inposuit. In proris clipeatos locaverat iussos in\ngenua subsidere, quo tutiores essent adversus ictus sa- \ngittarum.\n \n ",
                "2":"\n Post hos, qui tormenta intenderent, stabant\net ab utroque latere et a fronte circumdati armatis.\nReliqui, qui post tormenta constiterant, remigem\nlorica non tutum scutorum testudine armati protegebant.\n\n \n ",
                "3":"\n Idem ordo in illis quoque ratibus, quae equitem\nvehebant, servatus est. Maior pars a puppe nantes equos\nloris trahebat. At illos, quos utres stramento repleti\nvehebant, obiectae rates tuebantur.\n \n ",
                "4":"\n Ipse rex cum\ndelectis primus ratem solvit et in ripam dirigi iussit.\n Cui Scythae admotos ordines equitum in primo ripae\nmargine opponunt, ut ne adplicari quidem terrae rates\npossent.\n \n ",
                "5":"\n Ceterum praeter hanc speciem ripis praesidentis\nexercitus ingens navigantes terror invaserat:\nnamque cursum gubernatores, cum obliquo flumine inpellerentur,\n regere non poterant, vacillantesque milites\net, ne excuterentur, solliciti nautarum ministeria\nturbaverant.\n \n ",
                "6":"\n Ne tela quidem conati nisu vibrare\npoterant, cum prior standi sine periculo quam hostem\nincessendi cura esset. Tormenta saluti fuerunt, quibus\n in confertos ac temere se offerentes haud frustra\nexcussa sunt tela.\n \n ",
                "7":"\n Barbari quoque ingentem vim\nsagittarum infudere ratibus, vixque ullum fuit scutum, quod\nnon pluribus simul spiculis perfnraretur.\n \n \n ",
                "8":"\n Iamque\nterrae rates adplicabantur, cum acies clipeata consurgit\n et hastas certo ictu, utpote libero nisu, mittit e\nratibus. Et ut territos recipientesque equos videre,\n\n \n ",
                "9":"\n alacres mutua adhortatione in terram desilire et turbatis\n \nacriter pedem inferre coeperunt. Equitum deinde\nturmae, quae frenatos habebant equos, perfregere\nbarbarorum aciem. Interim ceteri agmine dimicantium tecti\naptavere se pugnae. \n ",
                "10":"\n Ipse rex, quod vigoris aegro\nadhuc corpori deerat, animi firmitate supplebat. Vox adhortantis non poterat audiri nondum bene obducta\ncicatrice cervicis, sed dimicantem cuncti videbant.\n \n ",
                "11":"\n Itaque ipsi quidem ducum fungebantur officio aliusque\nalium adhortati in hostem salutis inmemores ruere\ncoeperunt. \n ",
                "12":"\n Tum vero non ora, non arma, non clamorem hostium barbari tolerare potuerunt omnesque\neffusis habenis — namque equestris acies erat —\ncapessunt fugam. Quos rex, quamquam vexationem invalidi\ncorporis pati non poterat, per LXXX tamen stadia insequi\nperseveravit. \n ",
                "13":"\n Iamque linquente animo suis praecepit, ut, donec lucis aliquid superesset, fugientium\ntergis inhaererent: ipse exhaustis etiam animi viribus\nin castra se recepit ibique substitit. \n ",
                "14":"\n Transierant iam\nLiberi Patris terminos, quorum monumenta lapides\nerant crebris intervallis dispositi arboresque procerae, \n ",
                "15":"\n quarum stipites hedera contexerat. Sed Macedonas ira\nlongius provexit: quippe media fere nocte in castra\nredierunt multis interfectis, pluribus captis equosque\nм et DCCC abegere. Ceciderunt autem Macedonum\nequites LX, pedites C fere, M saucii fuerunt.\n \n \n ",
                "16":"\n Haec expeditio deficientem magna ex parte Asiam\nfama tam opportunae victoriae domuit. Invictos\nScythas esse crediderant: quibus fractis nullam gentem\n \nMacedonum armis parem fore confitebantur. Itaque\nSacae misere legatos, qui pollicerentur gentem imperata\nfacturam:\n \n ",
                "17":"\n moverat eos regis non virtus magis, quam\ndementia in devictos Scythas. Quippe captivos omnes\n sine pretio remiserat, ut fidem faceret sibi cum\nferocissimis gentium de fortitudine, non de ira fuisse\ncertamen.\n \n ",
                "18":"\n Benigne igitur exceptis Sacarum legatis\ncomitem Euxenippon dedit, adhuc admodum iuvenem,\naetatis flore conciliatum sibi, qui cum specie\ncorporis\n aequaret Hephaestionem, ei lepore haud sane virili\npar non erat.\n \n ",
                "19":"\n Ipse Cratero cum maiore parte\nexercitus modicis itineribus sequi iusso adiit Maracanda\nurbem. Inde Spitamenes conperto eius adventu\nBactra perfugerat.\n \n ",
                "20":"\n Itaque quadriduo rex longum itineris\n spatium emensus pervenerat in eum locum, in quo\nMenedemo duce duo milia peditum et CCC equites\namiserat. Horum ossa tumulo contegi iussit et\ninferias more patrio dedit.\n \n ",
                "21":"\n Iam Craterus cum phalange\nsubsequi iussus ad regem pervenerat: itaque, ut omnes,\n qui defecerant, pariter belli clade premerentur, copias\ndividit urique agros et interfici puberes iubet.\n \n "
            },
            "9":{
                "0":"\n \n Sogdiaua regio maiore ex parte deserta est: octingenta\nfere stadia in latitudinem vastae solitudines\ntenent.\n \n ",
                "1":"\n Ingens spatium rectae regionis est, per quam\n amnis — Polytimetum vocant incolae — fertur.\nTorrentem eum ripae in tenuem alveum cogunt, deinde\ncaverna accipit et sub terram rapit.\n \n ",
                "2":"\n Cursus abscon-\n \nditi indicium est aquae meantis sonus, cum ipsum\nsolum, sub quo tantus amnis fluit, ne modico quidem\nresudet humore. \n ",
                "3":"\n Ex captivis Sogdianorum ad regem\nXXX nobilissimi corporum robore eximio perducti\nerant: qui ubi per interpretem cognoverunt iussu regis ipsos ad supplicium trahi, carmen laetantium modo\ncanere tripudiisque et lasciviori corporis motu gaudium\nquoddam animi ostentare coeperunt. \n ",
                "4":"\n Admiratus\n est rex tanta magnitudine animi oppetere mortem\nrevocari eos iussit,\n \n ",
                "5":"\n causam tam effusae laetitiae, cum supplicium ante oculos haberent, requirens. Illi, si\nab alio occiderentur, tristes morituros fuisse\nrespondent: nunc a tanto rege, victore omnium gentium,\nmaioribus suis redditos honestam mortem, quam fortes\nviri voto quoque expeterent,\n \n ",
                "6":"\n carminibus sui moris laetitiaque celebrare. Tantam rex admiratus\nmagnitudinem animi: “Quaero,” inquit, “an vivere velitis non\ninimici mihi, \n ",
                "7":"\n cuius beneficio victuri estis?” Illi\nnumquam se inimicos ei, sed bello lacessitos se inimicos\nhosti fuisse respondent: si quis ipsos beneficio quam iniuria experiri maluisset, certaturos fuisse, ne vincerentur\nofficio. \n ",
                "8":"\n Interrogantique, quo pignore fidem\nobligaturi essent, vitam, quam acciperent, pignori futuram\nesse dixerunt : reddituros, quandoque repetisset. Nec\npromissum fefellerunt. Nam, qui remissi domos erant, fide continuere populares: quattuor inter custodes corporis\nretenti nulli Macedonum in regem caritate cesserunt.\n \n \n ",
                "9":"\n \n In Sogdianis Peucolao cum III milibus peditum —\nneque enim maiore praesidio indigebat — relicto\nBactra pervenit. Inde Bessum Ecbatana duci iussit\ninterfecto Dareo poenas capite persoluturum.\n \n ",
                "10":"\n Isdem fere\n diebus Ptolomaeus et Melanidas peditum IIII milia et\nequites м adduxerunt mercede militaturos.\n \n ",
                "11":"\n Asander\nquoque ex Lycia cum pari numero peditum et D\nequitibus venit. Totidem ex Syria Asclepiodorum\nsequebantur. Antipater Graecorum VIII milia, in quis DC\n equites erant, miserat.\n \n ",
                "12":"\n Itaque exercitu aucto ad ea,\nquae defectione turbata erant, conponenda processit,\ninterfectisque consternationis auctoribus quarto die ad\nflumen Oxum perventum est. Hic, quia limum vehit,\nturbidus semper, insalubris est potui.\n \n ",
                "13":"\n Itaque puteos\n miles coeperat fodere, nec tamen humo alte egesta\nexistebat humor. Tandem in ipso tabernaculo regis\nconspectus est fons: quem quia tarde notaverant,\nsubito extitisse finxerunt, rexque ipse credi voluit, deum\ndonum id fuisse.\n \n ",
                "14":"\n Superatis deinde amnibus Ocho et\n Oxo ad urbem Margianam pervenit. Circa eam VI\noppidis condendis electa sedes est, duo ad meridiem\nversa, IIII spectantia orientem: modicis inter se spatiis\ndistabant, ne procul repetendum esset mutuum\nauxilium.\n \n ",
                "15":"\n Haec omnia sita sunt in editis collibus. Tunc\n \nvelut freni domitarum gentium, nunc originis suae\noblita serviunt, quibus imperaverunt.\n \n "
            },
            "10":{
                "0":"\n Et cetera quidem pacaverat rex.\n Una erat petra,\nquam Ariamazes Sogdianus cum XXX milibus\narmatorum obtinebat alimentis ante congestis,\n \n ",
                "1":"\n quae tantae multitudini vel per biennium suppeterent. Petra in\naltitudinem XXX eminet stadia, circuitu C et L\nconplectitur: undique abscisa et abrupta semita perangusta\naditur. \n ",
                "2":"\n In medio altitudinis spatio habet specum, cuius\nos artum et obscurum est: paulatim deinde ulteriora panduntur, ultima etiam altos recessus habent. Fontes\nper totum fere specum manant, e quibus collatae aquae\nper prona montis flumen emittunt. \n ",
                "3":"\n Rex loci\ndifficultate spectata statuerat inde abire: cupido deinde incessit\nanimo naturam quoque fatigandi. \n ",
                "4":"\n Prius tamen quam fortunam obsidionis experiretur, Cophen —\nArtabazi hic filius erat — misit ad barbaros, qui\nsuaderet, ut dederent rupem. Ariamazes loco fretus superbe\nmulta respondit, ad ultimum, an Alexander etiam volare\nposset, interrogat. \n ",
                "5":"\n Quae nuntiata regi sic accendere animum, ut adhibitis, cum quibus consultare erat\nsolitus, indicaret insolentiam barbari eludentis ipsos,\nquia pinnas non haberent: se autem proxima nocte\neffecturum, ut crederet Macedones etiam volare. \n ",
                "6":"\n “CCC,”\ninquit, “pernicissimos iuvenes ex suis quisque copiis perducite ad me, qui per calles et paene invias rupes\ndomi pecora agere consueverant.” \n ",
                "7":"\n Illi praestantes et\n \nlevitate corporum et ardore animorum strenue\nadducunt. Quos intuens rex: “Vobiscum,” inquit, “o iuvenes\net mei aequales, urbium invictarum ante me\nmunimenta superavi, montium iuga perenni nive obruta\n emensus sum, angustias Ciliciae intravi, Indiae sine\nlassitudine vim frigoris sum perpessus. Et mei\ndocumenta vobis dedi et vestra habeo.\n \n ",
                "8":"\n Petra, quam\nvidetis, unum aditum habet, quem barbari obsident, cetera\nneglegunt: nullae vigiliae sunt, nisi quae castra nostra\n spectant.\n \n ",
                "9":"\n Invenietis viam, si sollerter rimati fueritis\naditus ferentis ad cacumen. Nihil tam alte natura\nconstitua, quo virtus non possit eniti. Experiendo, quae\nceteri desperaverunt, Asiam habemus in potestate.\n \n ",
                "10":"\n Evadite\nin cacumen: quod cum ceperitis, candidis velis\n signum mihi dabitis: ego copiis admotis hostem in nos\na vobis convertam.\n \n ",
                "11":"\n Praemium erit ei, qui primus\noccupaverit verticem, talenta x, uno minus accipiet, qui\nproximus ei venerit, eademque ad decem homines\nservabitur portio. Certum autem habeo vos non tam\nliberalitatem intueri meam quam voluntatem.”\n \n \n ",
                "12":"\n His animis\n regem audierunt, ut iam cepisse verticem\nviderentur: dimissique ferreos cuneos, quos inter saxa\ndefigerent, validosque funes parabant.\n \n ",
                "13":"\n Rex circumvectus\npetram, qua minime asper аc praeruptus aditus\n videbatur, secunda vigilia, quod bene verteret, ingredi\niubet. Illi alimentis in biduum sumptis gladiis modo\natque hastis armati subire coeperunt.\n \n ",
                "14":"\n Ac primo\npedibus ingressi sunt: deinde, ut in praerupta perventum\nest, alii manibus eminentia saxa conplexi levavere semet,\n \nalii adiectis funium laqueis evasere, quidam, cum\ncuneos inter saxa defigerent, gradus subdidere, quis\ninsisterent. \n ",
                "15":"\n Diem inter metum laboremque consumpserunt.\nPer aspera enisis duriora restabant, et crescere\naltitudo petrae videbatur. Illa vero miserabilis erat facies, cum ii, quos instabilis gradus fefellerat, ex praecipiti\ndevolverentur: mox eadem in se patienda alieni\ncasus ostendebat exemplum. \n ",
                "16":"\n Per has tamen\ndifficultates enituntur in verticem montis, omnes fatigatione\ncontinuati laboris adfecti, quidam mulcati parte mеmbrorum pariterque eos et nox et somnus oppressit.\n \n ",
                "17":"\n Stratis passim corporibus in inviis et asperis saxorum\npericuli instantis obliti in lucem quieverunt: tandemque\nvelut ex alto sopore excitati occultas subiectasque ipsis\nvalles rimantes, ignari, in qua parte petrae tanta vis hostium condita esset, fumum specu infra se ipsos\nevolutum notaverunt. \n ",
                "18":"\n Ex quo intellectum, illam hostium\nlatebram esse. Itaque hastis inposuere, quod\nconvenerat signum: totoque e numero II et XXX in ascensu\ninterisse adgnoscunt.\n \n ",
                "19":"\n \n Rex non cupitline magis potiundi\nloci quam vice eorum,\n quos ad tam manifestum\npericulum miserat, sollicitas toto die cacumina montis\nintuens restitit: noctu demum, cum obscuritas\nconspectum oculorum ademisset, ad curandum corpus recessit.\n \n ",
                "20":"\n Postero die nondum satis clara luce primus vela, signum capti verticis, conspexit. Sed, ne falleretur acies,\ndubitare cogebat varietas caeli nunc internitente lucis\n \nfulgore, nunc condito. Verum, ut liquidior lux\nadparuit caelo, dubitatio exempta est:\n \n ",
                "21":"\n vocatumque Cophen,\nper quem barbarorum animos temptaverat, mittit ad\neos, qui moneret, nunc saltem salubrius consilium\n inirent: sin autem fiducia loci perseverarent, ostendi a\ntergo iussit, qui ceperant verticem.\n \n ",
                "22":"\n Cophes admissus\nsuadere coepit Ariamazi petram tradere, gratiam regis\ninituro, si tantas res molientem in unius rupis\nobsidione haerere non coegisset. Ille ferocius superbius\n que quam antea locutus abire Cophen iubet:\n \n ",
                "23":"\n at is\nprensum manu barbarum rogat, ut secum extra specum\nprodeat. Quo inpetrato iuvenes in cacumine ostendit\net eius superbiae haud inmerito inludens pinnas habere\nait milites Alexandri.\n \n ",
                "24":"\n Iamque e Macedonum castris\n signorum concentus et totius exercitus clamor\naudiebatur. Ea res, sicut pleraque belli, vana et inanis\nbarbaros ad deditionem traxit: quippe occupati metu\npaucitatem eorum, qui a tergo erant, aestimare non\npoterant.\n \n ",
                "25":"\n Itaque Cophen — nam trepidantes reliquerat\n — strenue revocant et cum eo XXX principes mittunt,\nqui petram tradant et, ut incolumibus abire liceat,\npaciscantur.\n \n ",
                "26":"\n Ille quamquam verebatur, ne conspecta\niuvenum paucitate, deturbarent eos barbari, tamen et\nfortunae suae confisus et Ariamazi superbiae infensus,\n nullam se condicionem deditionis accipere respondit.\n\n \n ",
                "27":"\n Ariamazes desperatis magis quam perditis rebus cum\n \npropinquis nobilissimisque gentis suae descendit in\ncastra: quos omnis verberibus adfectos sub ipsis\nradicibus petrae crucibus iussit adfigi. \n ",
                "28":"\n Multitudo\ndeditorum incolis novarum urbium cum pecunia capta dono\ndata est, Artabazus in petrae regionisque, quae adpo sita esset ei, tutelam relictus. \n "
            }
        },
        "5":{
            "0":{
                "0":"\n Alexander maiore fama quam gloria in dicionem\nredacta petra, cum propter vagum hostem spargendae\nmanus essent, in tres partes divisit exercitum.\nHephaestionem uni, Coenon alteri duces dederat, ipse ceteris\n praeerat.\n \n ",
                "1":"\n Sed non eadem mens omnibus\nbarbaris fuit: armis quidam subacti, plures ante certamen\nimperata fecerunt. Quibus eorum, qui in defectione\nperseveraverant, urbes agrosque iussit attribui.\n \n ",
                "2":"\n At\nexules Bactriani cum DCCC Massagetarum equitibus\n proximos vicos vastaverunt. Ad quos coercendos\nAttinas, regionis eius praefectus, CCC equites insidiarum,\nquae parabantur, ignarus eduxit.\n \n ",
                "3":"\n Namque hostis in\nsilvis — et erant forte campo iunctae — armatum\n \nmilitem condidit paucis propellentibus pecora, ut\ninprovidum ad insidias praeda perduceret. \n ",
                "4":"\n Itaque inconposito\nagmine solutisque ordinibus Attinas praedabundus\nsequebatur: quem praetergressum silvam, qui in ea\nconsederant,\n \n ",
                "5":"\n ex inproviso adorti cum omnibus interemerunt. Celeriter ad Craterum huius cladis fama perlata est,\nqui cum omni equitatu supervenit. Et Massagetae\nquidem iam refugerant, Dahae M oppressi sunt: quorum\nclade totius regionis finita defectio est.\n \n ",
                "6":"\n Alexander quoque Sogdianis rursus subactis Maracanda repetit. Ibi Derdas, quem ad Scythas super Bosphorum\ncolentes miserat, cum legatis gentis occurrit.\n \n ",
                "7":"\n Phrataphernes quoque, qui Chorasmiis praeerat, Massagetis et\nDahis regionum confinio adiunctus miserat, qui facturum\nimperata pollicerentur. \n ",
                "8":"\n Scythae petebant, ut regis sui filiam matrimonio sibi iungeret: si dedignaretur\nadfinitatem, principes Macedonum cum primoribus suae\ngentis conubio coire pateretur: ipsum regum quoque\nregem venturum ad eum pollicebantur. \n ",
                "9":"\n Utraque\nlegatione benigne audita Hephaestionem et Artabazum opperiens stativa habuit: quibus adiunctis in regionem,\nquae appellatur Bazaira, pervenit.\n\n \n \n ",
                "10":"\n Barbarae opulentiae in illis locis haud ulla sunt\nmaiora indicia quam magnis nemoribus saltibusque nobilium\nferarum greges clusi. \n ",
                "11":"\n Spatiosas ad hoc eligunt silvas crebris perenuium aquarum fontibus amoenas:\nmuris nemora cinguntur turresque habent venantium\n \nreceptacula.\n \n ",
                "12":"\n Quattuor continuis aetatibus intactum saltum\nfuisse constabat, cum Alexander cum toto exercitu\ningressus agitari undique feras iussit.\n \n ",
                "13":"\n Inter quas cum\nleo magnitudinis rarae ipsum regem invasurus incurreret,\n forte Lysimachus, qui postea regnavit, proximus\nAlexandro venabulum obicere ferae coeperat: quo rex\nrepulso et abire iusso adiecit tam a semet uno quam\na Lysimacho leonem interfici posse.\n \n ",
                "14":"\n Lysimachus enim\nquondam, cum venarentur in Syria, occiderat quidem\n eximiae magnitudinis feram solus, sed laevo humero\nusque ad ossa lacerato ad ultimum periculi pervenerat.\n\n \n ",
                "15":"\n Id ipsum exprobrans ei rex fortius, quam locutus est,\nfecit: nam feram non excepit modo, sed etiam uno\nvulnere occidit.\n \n ",
                "16":"\n Fabulam, quae obiectum leoni a rege\n Lysimachum temere vulgavit, ab eo casu, quem supra )\ndiximus, ortam esse crediderim.\n \n ",
                "17":"\n Ceterum Macedones,\nquamquam prospero eventu defunctus erat Alexander,\ntamen scivere gentis suae more, ne aut pedes\nvenaretur aut sine delectis principum atque amicorum.\n \n ",
                "18":"\n Ille\n IIII milibus ferarum deiectis in eodem saltu cum toto\nexercitu epulatus est.\n Inde Maracanda redi tum est: acceptaque aetatis\nexcusatione ab Artabazo provinciam eius destinat Clito.\n\n \n ",
                "19":"\n Hic erat, qui apud Granicum amnem nudo capite regem\n dimicantem clipeo suo texit et Rhosacis manum\n \ncapiti regis inminentem gladio amputavit, vetus Philippi\nmiles multisque bellicis operibus clarus. \n ",
                "20":"\n Et\nLarnice, quae Alexandrum educaverat, soror eius, haud\nsecus quam mater a rege diligebatur. Ob has causas\nvalidissimam imperii partem fidei eius tutelaeque commisit. \n ",
                "21":"\n Iamque iter parare in posterum iussus sollemni\net tempestivo adhibetur convivio. In quo rex cum\nmulto incaluisset mero, inmodicus aestimator sui\ncelebrare, quae gesserat, coepit, gravis etiam eorum auri\nbus, qui sentiebant vera memorari. \n ",
                "22":"\n Silentium tamen habuere seniores, donec Philippi res orsus obterere\nnobilem apud Chaeroneam victoriam sui operis fuisse\niactavit ademptamque sibi malignitate et invidia patris\ntantae rei gloriam. \n ",
                "23":"\n Illum quidem seditione inter\nMacedones milites et Graecos mercennarios orla debilitatum vulnere, quod in ea consternation e acceperat,\niacuisse, non alia re quam simulatione mortis tutiorem:\nse corpus eius protexisse clipeo suo, ruentesque in illum\nsua manu occisos. \n ",
                "24":"\n Quae patrem numquam aequo\nanimo esse confessum, invitum filio debentem salutem sol\nsuam. Atque post expeditionem, quam sine eo\nfecisset ipse in Illyrios, victorem scripsisse se patri fusos\nfugatosque hostes: \n ",
                "25":"\n nec adfuisse usquam Philippum.\nLaude dignos esse, non qui Samotbracum initia\nviserent,\n \n ",
                "26":"\n cum Asiam uri vastarique oporteret, sed eos, qui magnitudine rerum fidem antecessissent.\n Haec et bis similia laeti audiere iuvenes, ingrata senioribus erant,\n \nmaxime propter Philippum, sub quo diutius vixerant,\n\n \n ",
                "27":"\n cum Clitus ne ipse quidem satis sobrius ad eos, qui\ninfra ipsum cubabant, conversus Euripidis rettulit\ncarmen, ita ut sonus magis quam sermo exaudiri posset\n a rege,\n \n ",
                "28":"\n quo significabatur male instituisse Graecos,\nquod tropaeis regum dumtaxat nomina inscriberent:\nalieno enim sanguine partam gloriam intercipi. Itaque\nrex, cum suspicaretur malignius habitum esse\nsermonem, percontari proximos coepit, quid ex Clito\n audissent.\n \n ",
                "29":"\n Et illis ad silendum obstinatis Clitus paulatim\nmaiore voce Philippi acta bellaque in Graecia gesta\ncommemorat omnia praesentibus praeferens.\n \n ",
                "30":"\n Hinc inter\niuniores senesque orta contentio est. Et rex, velut\npatienter audiret, quis Clitus obterebat laudes eius,\n ingentem iram conceperat.\n \n ",
                "31":"\n Ceterum cum animo\nvideretur imperaturus, si finem procaciter orto sermoni\nClitus inponeret, nihil eo remittente magis\nexasperabatur.\n \n ",
                "32":"\n Iamque Clitus etiam Parmenionem defendere\naudebat et Philippi de Atheniensibus victoriam\n Thesbarum praeferebat excidio non vino modo, sed etiam\nanimi prava contentione provectus.\n \n ",
                "33":"\n Ad ultimum: “Si\nmoriendum,” inquit, “est pro te, Clitus est primus: at\ncum victoriae arbitrium agis, praecipuum ferunt, qui\nprocacissime patris tui memoriae inludunt.\n \n ",
                "34":"\n Sogdianam\n regionem mihi attribuis, totiens rebellem et non modo\nindomitam, sed quae ne subigi quidem possit. Mittor\nad feras bestias, praecipitia ingenia sortitas. Sed, quae\n \nad me pertinent, transeo. \n ",
                "35":"\n Philippi milites sporn is,\noblitus, nisi hic Atarrhias senex iuniores pugnam\ndetrectantes revocasset, adhuc nos circa Halicarnasum\nhaesuros fuisse. \n ",
                "36":"\n Quomodo igitur Asiam totam cum\nistis iunioribus subegisti? Verum est, ut opinor, quod avunculum tuum in Italia dixisse constat, ipsum in\nviros incidisse, \n ",
                "37":"\n te in feminas.” Nihil ex omnibus inconsulte аc temere iactis regem magis moverat quam\nParmenionis cum honore mentio inlata. Dolorem tamen\nrepressit, contentus iussisse, ut convivio excederet. \n ",
                "38":"\n Nec quicquam aliud adiecit quam forsitan eum, si diutius\nlocutus foret, exprobraturum sibi fuisse vitam a semetipso\ndatam: \n ",
                "39":"\n hoc enim superbe saepe iactasse.\nAtque illum cunctantem adhuc surgere, qui proximi ei\ncubuerant,\n \n ",
                "40":"\n iniectis manibus iurgantes monentesque cоnabantur abducere. Clitus cum abstraheretur, ad\npristinam vinolentiam ira quoque adiecta suo pectore\ntergum illius esse defensum, nunc, postquam tanti meriti\npraeterierit tempus, etiam memoriam invisam esse proclamat.\n \n ",
                "41":"\n Attali quoque caedem obiciebat et ad ultimum Iovis, quem patrem sibi Alexander adsereret,\noraculum eludens veriora se regi quam patrem eius\nrespondisse dicebat. \n ",
                "42":"\n Iam tantum irae conceperat rex,\nquantum vix sobrius ferre potuisset. Enimvero olim\nmero sensibus victis ex lecto repente prosiluit. \n ",
                "43":"\n Attoniti amici ne positis quidem, sed abiectis poculis\nconsurgunt in eventum rei, quam tanto impetu acturus\nesset, intenti. \n ",
                "44":"\n Alexander rapta lancea ex manibus\n \narmigeri Clitum adhuc eadem linguae intemperantia\nfurentem percutere conatus a Ptolomaeo et Perdicca\ninhibetur.\n \n ",
                "45":"\n Medium conplexi et obluctari perseverantem\nmorabantur, Lysimachus et Leonnatus etiam lanceam\n abstulerant:\n \n ",
                "46":"\n ille militum fidem inplorans conprehendi\nse a proximis amicorum, quod Dareo nuper accidisset,\nexclamat signumque tuba dari, ut ad regiam armati\ncoirent, iubet.\n \n ",
                "47":"\n Tum vero Ptolomaeus et Perdiccas\ngenibus advoluti orant, ne in tam praecipiti ira perseveret\n spatiumque potius animo det: omnia postero die\niustius executurum.\n \n ",
                "48":"\n Sed clausae erant aures\nobstrepente ira: itaque inpotens animi procurrit in regiae\nvestibulum et vigili excubanti hasta ablata constitit in\naditu, quo necesse erat his, qui simul cenaverant, egredi.\n\n \n ",
                "49":"\n Abierant ceteri, Clitus ultimus sine lumine exibat: cum\nrex, quisnam esset, interrogat. Eminebat etiam in voce\nsceleris, quod parabat, atrocitas.\n \n ",
                "50":"\n Et ille iam non suae,\nsed regis irae memor Clitum esse et de convivio exire\nrespondit.\n \n ",
                "51":"\n Haec dicentis latus hasta transfixit morientisque\n sanguine adspersus: “I nunc,” inquit, “ad\nPhilippum et Parmenionem et Attalum.”\n \n "
            },
            "1":{
                "0":"\n \n Male humanis ingeniis natura consuluit, quod plerumque\nnon futura, sed transacta perpendimus. Quippe\nrex, postquam ira mente decesserat, etiam ebrietate\n discussa magnitudinem facinoris sera aestimatione\nperspexit.\n \n ",
                "1":"\n Videbat tunc inmodice libertate abusum, sed\nalioqui egregium bello virum et, nisi erubesceret fateri,\n \nservatorem sui occisum. Detestabile carnificis\nministerium occupaverat rex, verborum licentiam, quae vino\npoterat inputari, nefanda caede ultus. \n ",
                "2":"\n Manabat toto\nvestibulo cruor paulo ante convivae: vigiles attoniti et\nstupentibus similes procul stabant,\n \n ",
                "3":"\n liberioremque paenitentiam solitudo eliciebat. Ergo hastam ex corpore\niacentis evolsam retorsit in semet. Iamque admoverat\npectori, cum advolant vigiles et repugnanti e manibus\nextorquent adlevatumque in tabernaculum deferunt. \n ",
                "4":"\n Ille\nhumi prostraverat corpus gemitu eiulatuque miserabili tota personante regia. Laniare deinde os unguibus et\ncircumstantes rogare, ne se tanto dedecori superstitem\nesse paterentur. \n ",
                "5":"\n Inter has preces tota nox extracta\nest. Scrutantemque, num ira deorum ad tantum nefas\nactus esset, subit anniversarium sacrificium Libero Patri non esse redditum stato tempore. Itaque inter\nvinum et epulas caede commissa iram dei fuisse manifestam.\n \n ",
                "6":"\n Ceterum magis eo movebatur, quod omnium\namicorum animos videbat attonitos: neminem cum ipso\nsociare sermonem postea ausurum, vivendum esse in solitudine velut ferae bestiae terrenti alias timentique.\n \n ",
                "7":"\n Prima deinde luce tabernaculo corpus, sicut adhuc\ncruentum erat, iussit inferri. Quo posito ante ipsum\nlacrimis obortis: “Hanc,” inquit, “nutrici meae gratiam\nrettuli, cuius duo filii apud Miletum pro mea gloria occubuere mortem, hic frater, unicum orbitatis solacium,\n \n ",
                "8":"\n a me inter epulas occisus est. Quo nunc se\nconferet misera? Omnibus eius unus supersum, quem\n \nsolum aequis oculis videre non poterit. Et ego,,\nservatorum meorum latro, revertar in patriam, ut ne dexteram\nquidem nutrici sine memoria calamitatis eius\nofferre possim!” \n ",
                "9":"\n Et cum finis lacrimis querellisque non \n fieret, iussu amicorum corpus ablatum est. Rex\ntriduum iacuit inclusus.\n \n ",
                "10":"\n Quem ut armigeri corporisque\ncustodes ad moriendum obstinatum esse cognoverunt,\nuniversi in tabernaculum inrumpunt diuque precibus\nipsorum reluctatum aegre vicerunt, ut cibum caperet.\n\n \n ",
                "11":"\n Quoque minus caedis puderet, iure interfectum Clitum\nMacedones decernunt, sepultura quoque prohibituri, ni\nrex humari iussisset.\n\n \n ",
                "12":"\n \n Igitur X diebus maxime ad confirmandum pudorem\napud Maracanda consumptis cum parte exercitus\n Hephaestionem in regionem Bactrianam misit commeatus\nin hiemem paraturum.\n \n ",
                "13":"\n Quam Clito ante destinaverat\nprovinciam, Amyntae dedit: ipse Xenippa pervenit.\nScythiae confinis est regio habitaturque pluribus ac\nfrequentibus vicis, quia ubertas terrae non indigenas\n modo detinet, sed etiam advenas invitat.\n \n ",
                "14":"\n Bactrianorum\nexulum, qui ab Alexandro defecerant, receptaculum\nfuerat: sed, postquam regem adventare conpertum est,\n\n \n ",
                "15":"\n pulsi ab incolis II milia fere et D congregantur.\nOmnes equites erant etiam in pace latrociniis adsueti: tum\n ferocia ingenia non bellum modo, sed etiam veniae\ndesperatio efferaverat. Itaque ex inproviso adorti\nAmyntan, praetorem Alexandri, diu anceps proelium fecerant:\n \n \n ",
                "16":"\n ad ultimum DCC suorum amissis, quorum CCC hostis\ncepit, dedere terga victoribus haud sane inulti: quippe\nLXXX Macedonum interfecerunt, praeterque eos CCC et\nL saucii facti sunt. \n ",
                "17":"\n Veniam tamen etiam post alteram\ndefectionem inpetraverunt.\n \n \n ",
                "18":"\n His in fidem acceptis in regionem, quam Nautaca\nappellant, rex cum toto exercitu venit. Satrapes erat\nSisimithres duobus ex sua matre filiis genitis: quippe\napud eos parentibus stupro coire cum liberis fas est.\n \n ",
                "19":"\n Is armatis popularibus fauces regionis, qua in artissimumcogitur, valido munimento saepserat.\nPraeterfluebat torrens amnis, terga petra claudebat: hanc\nmanu perviam incolae fecerant, \n ",
                "20":"\n sed aditu specus\naccipit lucem, interiora nisi inlato lumine obscura sunt.\n\n \n ",
                "21":"\n Perpetuus cuniculus iter praebet in campos ignotum nisi indigenis. At Alexander, quamquam angustias\nnaturali situ munitas ac valida manu barbari\ntuebantur, tamen arietibus admotis munimenta, quae manu\nadiuncta erant, concussit fundisque et sagittis\npropugnantium plerosque deiecit. Quos ubi dispersos fugavit, ruinas munimentorum supergressus ad petram\nadmovit exercitum. \n ",
                "22":"\n Ceterum interveniebat fluvius\ncoeuntibus aquis ex superiore fastigio in vallem, magnique\noperis videbatur tam vastam voraginem explere: \n ",
                "23":"\n caedi\ntamen arbores et saxa congeri iussit. Ingensque barbaros pavor rudes ad talia opera concusserat excitatam\nmolem subito cementes.\n \n ",
                "24":"\n \n Itaque rex ad deditionem\n \nmetu posse conpelli ratus Oxarten misit nationis\neiusdem, sed dicionis suae, qui suaderet duci, ut traderet\npetram.\n \n ",
                "25":"\n Interim ad augendam formidinem et turres\nadmovebantur et excussa tormentis tela micabant.\n Itaque verticem petrae omni alio praesidio damnato\npetiverunt.\n \n ",
                "26":"\n At Oxartes trepidum diffidentemque rebus suis\nSisimithren coepit hortari, ut fidem quam vim\nMacedonum mallet experiri neu moraretur festinationem\nvictoris exercitus in Indiam tendentis: cui quisquis\n semet offerret, in suum caput alienam cladem esse\nversurum.\n \n ",
                "27":"\n Et ipse quidem Sisimithres deditionem non\nabnuebat, ceterum mater eademque coniunx morituram\nse ante denuntians, quam in ullius veniret potestatem,\nbarbari animum ad honestiora quam tutiora\n converterat, pudebatque libertatis maius esse apud feminas\nquam apud viros pretium.\n \n ",
                "28":"\n Itaque dimisso. internuntio\npacis obsidionem ferre decreverat. Sed cum hostis\nvires suasque pensaret, rursus muliebris consilii, quod\npraeceps magis quam necessarium esse credebat,\n paenitere eum coepit.\n \n ",
                "29":"\n Revocatoque strenue Oxarte\nfuturum se in regis potestate respondit, unum id precatus,\nne voluntatem et consilium matris suae proderet, quo\nfacilius venia illi quoque inpetraretur.\n \n ",
                "30":"\n Praemissum\nigitur Oxarten cum matre liberisque et totius\n cognationis grege sequebatur ne expectato quidem fidei\npignore, quod Oxartes promiserat.\n \n ",
                "31":"\n Rex equite prae-\n \nmisso, qui reverti eos iuberet opperirique praesentiam\nipsius, supervenit et victimis Minervae ac Victoriae\ncaesis imperium Sisimithri restituit spe maioris etiam\nprovinciae facta, si cum fide amicitiam ipsius coluisset.\n \n ",
                "32":"\n Duos illi iuvenes patre tradente secum militaturos sequi iussit.\n\n \n ",
                "33":"\n Relicta deinde phalange ad subigendos, qui defecerant, cum equite processit. Arduum et inpeditum\nsaxis iter primo utcumque tolerabant, mox equorum\nnon ungulis modo attritis, sed corporibus etiam fatigatis sequi plerique non poterant, et rarius subinde\nagmen fiebat pudorem, ut fere fit, inmodico labore vincente.\n \n ",
                "34":"\n Rex tamen subinde equos mutans sine\nintermissione fugientes insequebatur. Nobiles iuvenes\ncomitari eum soliti defecerant praeter Philippum: Lysimachi erat frater tum primum adultus et, quod facile\nadpareret, indolis rarae. \n ",
                "35":"\n Is pedes, incredibile dictu,\nper D stadia vectum regem comitatus est saepe equum\nsuum offerente Lysimacho, nec tamen, ut digrederetur\na rege,\n \n ",
                "36":"\n effici potuit, cum lorica indutus arma gestaret. Idem, cum perventum esset in saltum, in quo se\nbarbari abdiderant, nobilem edidit pugnam regemque comminus\ncum hoste dimicantem protexit. \n ",
                "37":"\n Sed postquam\nbarbari in fugam effusi deseruere silvas, animus, qui\nin ardore pugnae corpus sustentaverat, liquit, subitoque ex omnibus membris profuso sudore arboris proximae\nstipiti se adplicuit. \n ",
                "38":"\n Deinde ne illo quidem adminiculo\nsustinente manibus regis exceptus est: inter quas\nconlapsus extinguitur. Maestum regem alius haud levis\n \ndolor excepit.\n \n ",
                "39":"\n Erigyius inter claros duces fuerat: quem\nextinctum esse paulo ante, quam reverteretur in castra,\ncognovit. Utriusque funus omni apparatu atque\nhonore celebratum est.\n \n "
            },
            "2":{
                "0":"\n \n Dahas deinde statuerat petere: ibi namque Spitamenen\nesse cognoverat. Sed hanc quoque\nexpeditionem, ut pleraque alia, fortuna indulgendo ei numquam\nfatigata pro absente transegit. Spitamenes uxoris\ninmodico amore flagrabat, quam aegre fugam et nova\n subinde exilia tolerantem in omne discrimen comitem\ntrahebat.\n \n ",
                "1":"\n Illa malis fatigata identidem muliebres\nadhibere blanditias, ut tandem fugam sisteret victorisque\nAlexandri clementiam expertus placaret, quem effugere\nnon posset.\n \n ",
                "2":"\n Tres adulti erant liberi ex eo geniti: quos\n cum pectori patris admovisset, ut saltem eorum\nmisereri vellet, orabat: et, quo efficaciores essent. preces,\nhaud procul erat Alexander.\n \n ",
                "3":"\n Ille se prodi, non\nmoneri ratus et formae profecto fiducia cupere eam quam\nprimum dedi Alexandro acinacem strinxit percussurus\n uxorem,\n \n ",
                "4":"\n nisi prohibitus esset fratrum eius occursu.\nCeterum abire e conspectu iubet addito metu mortis, si\nse oculis eius obtulisset, et ad desiderium levandum\nnoctes agere inter pelices coepit.\n \n ",
                "5":"\n Sed penitus haerens\namor fastidio praesentium accensus est. Itaque rursus\n uni ei deditus orare non destitit, ut tali consilio\nabstineret patereturque sortem, quamcumque iis fortuna\nfecisset:\n \n ",
                "6":"\n sibi mortem deditione esse leviorem. At illa\npurgare se, quod, quae utilia esse censebat,\nmuliebriter forsitan, sed fida tamen mente suasisset: de cetero\n futuram in viri potestate.\n \n ",
                "7":"\n Spitamenes simulato captus\n \nobsequio de die convivium apparari iubet vinoque et\nepulis gravis et semisomnus in cubiculum fertur. \n ",
                "8":"\n Quem\nut alto et gravi somno sopitum esse sensit uxor,\ngladium, quem veste occultaverat, stringit caputque eius\nabscisum cruore respersa servo suo conscio facinoris tradit.\n \n ",
                "9":"\n \n Eodem comitante, sicuti erat cruenta veste, in\nMacedonum castra pervenit nuntiarique Alexandro\niubet, esse, quae ex ipsa deberet agnoscere. \n ",
                "10":"\n Ille\nprotinus barbaram iussit admitti. Quam ut respersam\ncruore conspexit,\n \n ",
                "11":"\n ratus ad deplorandam contumeliam venisse, dicere, quae vellet, iubet. At illa servum,\nquem in vestibulo stare iusserat, introduci desideravit.\nQui, quia caput Spitamenis veste tectum habebat, suspectus\nscrutantibus, quid occuleret, ostendit.\n \n ",
                "12":"\n Confuderat oris exsanguis notas pallor, nec, quis esset, nosci satis poterat: ergo rex certior factus, humanum caput\nadferre eum, tabernaculo excessit percontatusque, quid\nrei sit, illo profitente cognoscit. \n ",
                "13":"\n Variae hinc\ncogitationes invicem animum diversa agitantem commoverant.\nMeritum ingens in semet esse credebat, quod transfuga et proditor, tantis rebus, si vixisset, iniecturus moram,\ninterfectus esset: contra facinus ingens aversabatur,\ncum virum optime meritum de ipsa, communium parentem\nliberum per insidias interemisset. \n ",
                "14":"\n Vicit tamen\ngratiam meriti sceleris atrocitas, denuntiarique iussit, ut excederet castris, ne licentiae barbarae exemplar in\nGraecorum mores et mitia ingenia transferret.\n \n ",
                "15":"\n \n Dahae\nSpitamenis caede conperta Dataphernen, defectionis\n \neius participem, vinctum Alexandro seque dedunt. Ille\nmaxima praesentium curarum parte liberatus convertit\nanimum ad vindicandas iniurias eorum, quibus a\npraetoribus suis avare ac superbe imperabatur.\n \n ",
                "16":"\n Ergo Phratapherni\n Hyrcaniam et Mardos cum Tapuris tradidit\nmandavitque, ut Phradaten, cui succedebat, ad se in\ncustodiam mitteret. Arsami, Drangarum praefecto,\nsubstitutus est Stasanor, Arsaces in Mediam missus, ut\nOxydates inde discederet. Babylonia demortuo Mazaeo\n Stameni subiecta est.\n \n "
            },
            "3":{
                "0":"\n \n His conpositis tertio mense ex hibernis movit exercitum\nregionem,\n \n ",
                "1":"\n quae Gazaca appellatur, aditurus.\nPrimus dies quietum iter praebuit, proximus ei nondum\nquidem procellosus et tristis, obscurior tamen pristino\n non sine minis crescentis mali praeteriit,\n \n ",
                "2":"\n tertio ab omni\nparte caeli emicare fulgura et nunc internitente luce,\nnunc condita non oculos modo meantis exercitus, sed\netiam animos terrere coeperunt.\n \n ",
                "3":"\n Erat prope continuus\ncaeli fragor, et passim cadentium fulminum species\n visebatur, attonitisque auribus stupens agmen nec\nprogredi nec consistere audebat:\n \n ",
                "4":"\n cum repente imber\ngrandinem incutiens torrentis modo effunditur. Ac primo\nquidem armis suis tecti exceperant, sed iam nec\nretinere arma lubrica et rigentes manus poterant nec\n ipsi destinare, in quam regionem obverterent corpora,\n \ncum undique tempestatis violentia maior, quam vita\nbatur, occurreret. \n ",
                "5":"\n Ergo ordinibus solutis per totum\nsaltum errabundum agmen ferebatur, multique prius\nmetu quam labore defetigati prostraverant humi\ncorpora,\n \n ",
                "6":"\n quamquam imbrem vis frigoris concreto gelu adstrinxerat. Alii se stipitibus arborum admoverant: id\nplurimis et adminiculum et suffugium erat. \n ",
                "7":"\n Nec\nfallebat ipsos morti locum eligere se, cum inmobilis\nvitalis calor linqueret: sed grata erat pigritia corporum\nfatigatis, nec recusabant extingui quiescendo. Quippe non vehemens modo, sed etiam pertinax vis mali\ninsistebat, lucemque, naturale solacium, praeter\ntempestatem haud disparem nocti silvarum quoque umbra\nsuppresserat. \n ",
                "8":"\n Rex unus tanti mali patiens circumire\nmilites, contrahere dispersos, adlevare prostratos, ostendere procul evolutum ex tuguriis fumum hortarique,\n \n ",
                "9":"\n ut proxima quaeque suffugia occuparent. Nec ulla res\nmagis saluti fuit, quam quod multiplicato labore\nsufficientem malis, quis ipsi cesserant, regem deserere\nerubescebant.\n \n ",
                "10":"\n \n Ceterum efficacior in adversis necessitas quam ratio frigoris remedium invenit: dolabris enim\nsilvas sternere adgressi passim acervos struesque accenderunt.\n \n ",
                "11":"\n Continenti incendio ardere crederes saltum et\nvix inter flammas agminibus relictum locum. Hic calor\nstupentia membra commovit,\n \n ",
                "12":"\n paulatimque spiritus, quem continuerat rigor, meare libere coepit. Excepere alios\ntecta barbarorum, quae in ultimo saltu abdita\nnecessitas investigaverat, alios castra, quae in humido\nquidem, sed iam caeli mitescente saevitia locaverunt. Duo\nmilia militum atque lixarum calonumque pestis illa \nconsumpsit.\n \n ",
                "13":"\n Memoriae proditum est quosdam\nadplicatos arborum truncis et non solum viventibus, sed etiam\ninter se conloquentibus similis esse conspectos durante\nadhuc habitu, in quo mors quemque deprenderat.\n\n \n ",
                "14":"\n Forte Macedo gregarius miles seque et arma male\nsustentans tamen in castra pervenerat: quo viso rex,\nquamquam ipse tum maxime admoto igne refovebat\nartus, ex sella sua exiluit torpentemque militem et vix\ncompotem mentis demptis armis in sua sede iussit considere.\n\n \n ",
                "15":"\n Ille diu nec, ubi requiesceret, nec, a quo esset\nexceptus, agnovit. Tandem recepto calore vitali, ut\nregiam sedem regemque vidit, territus surgit.\n \n ",
                "16":"\n Quem\nintuens Alexander: “Ecquid intellegis, miles,” inquit,\n“quanto meliore sorte quam Persae sub rege vivatis?\n Illis enim in sella regis consedisse capital foret, tibi\nsaluti fuit.”\n \n ",
                "17":"\n Postero die convocatis amicis copiarumque\nducibus pronuntiari iussit, ipsum omnia, quae\namissa essent, redditurum. Et promisso fides extitit.\n\n \n ",
                "18":"\n Nam Sisimithres multa iumenta et camelorum 11 milia\n adduxit pecoraque et armenta: quae distributa pariter\nmilitem et damno et fame liberaverunt.\n \n ",
                "19":"\n Rex gratiam\nsibi relatam a Sisimithre perlaetus sex dierum cocta\ncibaria ferre milites iussit, Sacas petens. Totam hanc\nregionem depopulatus XXX milia pecorum ex praeda\n Sisimithri dono dat.\n\n \n ",
                "20":"\n \n Inde pervenit in regionem, cui Oxyartes, satrapes\nnobilis, praeerat, qui se regis potestati fideique\npermisit. Ille imperio ei reddito haud amplius quam, ut\n \nduo ex tribus filiis secum militarent, exegit. \n ",
                "21":"\n Satrapes\netiam eo, qui penes ipsum relinquebatur, tradito\nbarbara opulentia convivium, quo regem accipiebat, instruxerat:\n \n ",
                "22":"\n id cum multa comitate celebraretur, introduci\nxxx nobiles virgines iussit. Inter quas erat filia ipsius, Roxane nomine, eximia corporis specie et decore\nhabitus in barbarie raro. \n ",
                "23":"\n Quae quamquam inter\nelectas processerat, omnium tamen oculos convertit in se,\nmaxime regis minus iam cupiditatibus suis imperantis\ninter obsequia fortunae,\n \n ",
                "24":"\n contra quam non satis cauta mortalitas est. Itaque ille, qui uxorem Darei, qui duas\nfilias virgines, quibus forma praeter Roxanen\nconparari nulla potuerat, haud alio animo quam parentis\naspexerat, tunc in amorem virgunculae, si regiae stirpi\nconpararetur, ignobilis ita effusus est, ut diceret ad stabiliendum regnum pertinere Persas et Macedones\nconubio iungi: hoc uno modo et pudorem victis et\nsuperbiam victoribus detrahi posse. \n ",
                "25":"\n Achillem quoque,\na quo genus ipse deduceret, cum captiva coisse: ne\ninferri nefas arbitrentur victi,\n \n ",
                "26":"\n matrimonii iure velle iungi. Insperato gaudio elatus pater sermonem eius\nexcipit, et rex in medio cupiditatis ardore iussit\nadferri patrio more panem — hoc erat apud Macedonas\nsanctissimum coeuntium pignus —, quem divisum gladio\nuterque libabat. \n ",
                "27":"\n Credo eos, qui gentis mores condiderunt, parco et parabili victu ostendere voluisse iungentibus\nopes, quantulo contenti esse deberent. \n ",
                "28":"\n Hoc\nmodo rex Asiae et Europae introductam inter\nconvivales ludos matrimonio sibi adiunxit ex captiva\n \ngeniturus, qui victoribus imperaret.\n \n ",
                "29":"\n Pudebat amicos super\nvinum et epulas socerum ex deditis esse delectum, sed\npost Cliti caedem libertate sublata vultu, qui maxime\nservit, adsentiebantur.\n \n "
            },
            "4":{
                "0":"\n \n Ceterum Indiam et inde Oceanum petiturus, ne\nquid a tergo, quod destinata inpedire posset,\nmoveretur, ex omnibus provinciis XXX milia iuniorum legi\niussit et ad se armata perduci obsides simul habiturus\net milites.\n \n ",
                "1":"\n Craterum autem ad persequendos\n Haustanen et Catanen, qui ab ipso defecerant, misit: quorum\nHaustanes captus est, Catanes in proelio occisus.\nPolypercon quoque regionem, quae Bubacene appellatur,\nin dicionem redegit.\n \n ",
                "2":"\n Itaque omnibus conpositis\ncogitationes in bellum Indicum vertit. Dives regio\n habebatur non auro modo, sed gemmis quoque\nmargaritisque, ad luxum magis quam ad magnificentiam exculta.\n\n \n ",
                "3":"\n Periti militum res auro et ebore fulgere dicebant:\nitaque, necubi vinceretur, cum ceteris praestaret, scutis\nargenteas laminas, equis frenos aureos addidit,\n loricas quoque alias auro, alias argento adornavit. CXX\nmilia armatorum erant, quae regem ad id bellum\nsequebantur.\n\n \n ",
                "4":"\n Iamque omnibus praeparatis ratus, quod olim prava\nmente conceperat, tunc esse maturum, quonam modo\n caelestes honores usurparet, coepit agitare. Iovis filium\nnon dici tantum se, sed etiam credi volebat, tamquam\nperinde animis imperare posset ac linguis,\n \n ",
                "5":"\n iussitque\nmore Persarum Macedonas venerabundos ipsum\n \nsalutare prosternentes humi corpora. Non deerat talia\nconcupiscenti perniciosa adulatio, perpetuum malum\nregum, quorum opes saepius adsentatio quam hostis\nevertit. \n ",
                "6":"\n Nec Macedonum haec erat culpa — nemo\nenim illorum quicquam ex patrio more labare sustinuit — sed Graecorum, qui professionem honestarum\nartium malis conruperant moribus, \n ",
                "7":"\n Agis quidem\nArgivus, pessimorum carminum post Choerilum conditor,\net ex Sicilia Cleo, hic quidem non ingenii solum, sed\netiam nationis vitio adulator, et cetera urbium suarum purgamenta, quae propinquis etiam maximorumque\nexercituum ducibus a rege inserebantur. Hi tum\ncaelum illi aperiebant Herculemque et Patrem Liberum\net cum Polluce Castorem novo numini cessuros esse\niactabant.\n \n ",
                "8":"\n \n Igitur festo die omni opulentia convivium\nexornari iubet,\n cui non Macedones modo et Graeci,\nprincipes amicorum, sed etiam hostium nobiles\nadhiberentur. Cum quibus cum discubuisset rex, paulisper\nepulatus convivio egreditur. \n ",
                "9":"\n Cleo, sicut praeparatum\nerat, sermonem cum admiratione laudum eius instituit. Merita dein de percensuit: quibus uno modo referri\ngratiam posse, si, quem intellegerent deum esse,\nconfiterentur exigua turis inpensa tanta beneficia pensaturi.\n \n ",
                "10":"\n Persas quidem non pie solum, sed etiam\nprudenter reges suos inter deos colere: maiestatem enim imperii salutis esse tutelam. Ne Herculem quidem et\nPatrem Liberum prius dicatos deos, quam vicissent\nsecum viventium invidiam: tantum de quoque posteros\ncredere, quantum praesens aetas spopondisset. \n ",
                "11":"\n Quodsi\n \nceteri dubitent, semetipsum, cum rex inisset convivium,\nprostraturum humi corpus. Debere idem facere ceteros\net in primis sapientia praeditos: ab illis enim\ncultus in regem exemplum esse prodendum.\n \n ",
                "12":"\n Haud perplexe\n in Callisthenen dirigebatur oratio. Gravitas viri\net prompta libertas invisa erat regi, quasi solus\nMacedonas paratos ad tale obsequium moraretur.\n \n \n ",
                "13":"\n Is tum\nsilentio facto unum illum intuentibus ceteris: “Si rex,”\ninquit, “sermoni tuo adfuisset, nullius profecto vox responsuri\n tibi desideraretur: ipse enim peteret, ne in\nperegrinos ritus externosque degenerare se cogeres neu\nrebus felicissime gestis invidiam tali adulatione\ncontraheres.\n \n ",
                "14":"\n Sed quoniam abest, ego tibi pro illo\nrespondeo nullum esse eundem et diuturnum et praecoquem\n fructum, caelestesque honores non dare te regi, sed\nauferre. Intervallo enim opus est, ut credatur deus,\nsemperque hanc gratiam magnis viris posteri reddunt.\n\n \n ",
                "15":"\n Ego autem seram inmortalitatem precor regi, ut et\nvita diuturna sit et aeterna maiestas. Hominem consequitur\n aliquando,\n \n ",
                "16":"\n numquam comitatur divinitas.\nHerculem modo et Patrem Liberum consecratae\ninmortalitatis exempla referebas. Credisne illos unius convivii\ndecreto deos factos? Prius ab oculis mortalium\namolita natura est, quam in caelum fama perveheret.\n \n ",
                "17":"\n Scilicet\n ego et tu, Cleo, deos facimus, a nobis divinitatis\nsuae auctoritatem accepturus est rex. Potentiam tuam\nexperiri libet: fac aliquem regem, si deum potes facere!\n \n ",
                "18":"\n Facilius est caelum dare quam imperium? Di propitii \n \nsine invidia, quae Cleo dixit, audierint eodemque cursu,\nquo fluxere adhuc res, ire patiantur. Nostris moribus\nvelint nos esse contentos. Non pudet patriae, nee\ndesidero, ad quem modum rex mihi colendus sit, discere\na victis. \n ",
                "19":"\n Quos equidem victores esse confiteor, si ab illis leges, quis vivamus, accipimus.” Aequis auribus Callisthenes veluti vindex publicae libertatis audiebatur.\nExpresserat non adsensionem modo, sed etiam vocem,\nseniorum praecipue, quibus gravis erat inveterati moris\nexterna mutatio. \n ",
                "20":"\n Nec quicquam eorum, quae invicem iactata erant, rex ignorabat, cum post aulaea, quae\nlectis obduxerat, staret. Igitur ad Agin et Cleonem\nmisit, ut sermone finito barbaros tantum, cum\nintrasset, procumbere suo more paterentur, et paulo post,\n \n ",
                "21":"\n quasi potiora quaedam egisset, convivium repetit. Quem venerantibus Persis Polypercon, qui cubabat super\nregem, unum ex iis mento contingentem humum per\nludibrium coepit hortari, ut vehementius id quateret\nad terram, elicuitque iram Alexandri, quam olim animo\ncapere non poterat. \n ",
                "22":"\n Itaque rex: “Tu autem,” inquit, “non veneraberis me? An tibi uni digni videmur esse\nludibrio?” Ille nec regem ludibrio nec se contemptu\ndignum esse respondit. \n ",
                "23":"\n Tum detractum eum lecto rex\npraecipitat in terram et, cum is pronus corruisset:\n“Videsne,” inquit, “idem te fecisse, quod in alio paulo ante ridebas?” Et tradi eo in custodiam iusso convivium solvit. \n "
            },
            "5":{
                "0":"\n Polyperconti quidem postea custodito diu\nignovit: in Callisthenen olim contumacia suspectum\npervicacioris irae fuit.\n Cuius explendae matura ob-\n \nvenit occasio.\n \n ",
                "1":"\n Mos erat, ut supra dictum est,\nprincipibus Macedonum adultos liberos regibus tradere ad\nmunia haud multum servilibus ministeriis abhorrentia.\n\n \n ",
                "2":"\n Excubabant servatis noctium vicibus proximi foribus\n eius aedis, in qua rex adquiescebat. Per hos pelices\nintroducebantur alio aditu, quam quem armati\nobsidebant.\n \n ",
                "3":"\n Idem acceptos ab agasonibus equos, cum rex\nascensurus esset, admovebant comitabanturque et\nvenantem et in proeliis omnibus artibus studiorum\nliberalium exculti.\n \n ",
                "4":"\n Praecipuus honor habebatur, quod\nlicebat sedentibus vesci cum rege. Castigandi eos\nverberibus nullius potestas praeter ipsum erat.\n \n ",
                "5":"\n Haec cоhors\nvelut seminarium ducum praefectorumque apud\nMacedonas fuit: hinc habuere posteri reges, quorum\n stirpi post multas aetates Romani opes ademerunt.\n\n \n ",
                "6":"\n Igitur Hermolaus, puer nobilis ex regia cohorte, cum\naprum telo occupasset, quem rex ferire destinaverat,\niussu eius verberibus adfectus est. Quam ignominiam\naegre ferens deflere apud Sostratum coepit.\n \n ",
                "7":"\n Ex eadem\n cohorte erat Sostratus, amore eius aniens: qui cum\nlaceratum corpus, in quo deperibat, intueretur, forsitan\nolim ob aliam quoque causam regi infestus, iuvenem\nsua sponte iam motum data fide acceptaque perpulit,\nut occidendi regem consilium secum iniret.\n \n ",
                "8":"\n Nec puerili\n impetu rem executi sunt: quippe sollerter legerunt,\nquos in societatem sceleris adsciscerent. Nicostratum,\nAntipatrum Asclepiodorumque et Philotan placuit\nadsumi: per hos adiecti sunt Anticles et Aphthonius et\nEpimenes.\n \n ",
                "9":"\n Ceterum agendae rei haud sane facilis\n \npetebat via: opus erat eadem omnis coniuratos nocte\nexcubare, ne ab expertibus consilii inpedirentur, forte\nautem alius alia nocte excubabat. \n ",
                "10":"\n Itaque in\npermutandis stationum vicibus ceteroque apparatu exequendae\nrei XXX et duo dies absumpti sunt.\n \n ",
                "11":"\n \n Aderat nox,\n\n qua coniurati excubare debebant, mutua fide laeti, cuius\ndocumentum tot dies fuerant. Neminem metus spesve\nmutaverat: tanta omnibus vel in regem ira vel fides\ninter ipsos fuit. \n ",
                "12":"\n Stabant igitur ad fores aedis eius, in\nqua rex vescebatur,\n \n ",
                "13":"\n ut convivio egressum in cubiculum deducerent. Sed fortuna ipsius simulque epulantium\ncomitas provexit omnes ad largius vinum: ludi etiam\nconvivales extraxere tempus nunc laetantibus\nconiuratis, quod sopitum adgressuri essent, nunc sollicitis, ne\nin lucem convivium extraheret. \n ",
                "14":"\n Quippe alios in stationem oportebat prima luce succedere ipsorum post\nseptimum diem reditura vice, nec sperare poterant in\nillud tempus omnibus duraturam fidem. \n ",
                "15":"\n Ceterum cum\niam lux adpeteret, et convivium solvitur et coniurati\nexceperunt regem laeti occasionem exequendi sceleris admotam: cum mulier attonitae, ut creditum est,\nmentis conversari in regia solita, quia instinctu videbatur\nfutura praedicere, non occurrit modo abeunti, sed etiam\nsemet obiecit vultuque et oculis motum praeferens\nanimi, ut rediret in convivium, monuit. \n ",
                "16":"\n Et ille per a\nludum, bene deos suadere, respondit revocatisque\namicis in horam diei ferme secundam convivii tempus\nextraxit. \n ",
                "17":"\n Iam alii ex cohorte in stationem successerant\nante cubiculi fores excubituri, adhuc tamen coniurati\nstabant vice officii sui expleta:\n \n ",
                "18":"\n adeo pertinax spes est, quam humanae mentes devoraverunt. Rex benignius\n \nquam alias adlocutus discedere eos ad curanda corpora,\nquoniam tota nocte perstitissent, iubet. Data singulis\nL sestertia, conlaudatique, quod etiam aliis tradita vice\ntamen excubare perseverassent.\n \n \n ",
                "19":"\n Illi tanta spe destituti\n domos abeunt. Et ceteri quidem expectabant\nstationis suae noctem: Epimenes sive comitate regis, qua\nipsum inter coniuratos exceperat, repente mutatus, sive\nquia coeptis deos obstare credebat, fratri suo\nEurylocho, quem antea expertem esse consilii voluerat, quid\n pararetur, aperit.\n \n ",
                "20":"\n Omnibus Philotae supplicium in\noculis erat: itaque protinus inicit fratri manum et in\nregiam pervenit excitatisque custodibus corporis ad\nsalutem regis pertinere, quae adferret, adfirmat.\n \n ",
                "21":"\n Et\ntempus, quo venerant, et vultus haud sane securi animi\n index et maestitia e duobus alterius Ptolomaeum ac\nLeonnatum excubantes ad cubiculi limen excitaverunt.\nItaque apertis foribus et lumine inlato sopitum mero\nаc somno excitant regem. Ille paulatim mente collecta,\nquid adferrent, interrogat.\n \n ",
                "22":"\n Nec cunctatus Eurylochus\n non ex toto domum suam aversari deos dixit, quia\nfrater ipsius, quam quam impium facinus ausus foret,\ntamen et paenitentiam eius ageret et per se\npotissimum profiteretur indicium: in eam ipsam noctem, quae\ndecederet, insidias conparatas fuisse, auctores scelesti\n consilii esse, quos minime crederet rex.\n \n ",
                "23":"\n Tum\nEpimenes cuncta ordine consciorumque nomina exponit.\nCallisthenen non ut participem facinoris nominatum\nesse constabat, sed solitum puerorum sermonibus\n \nvituperantium criminantiumque regem faciles aures\npraebere. \n ",
                "24":"\n Quidam adiciunt, cum Hermolaus apud eum\nquoque verberatum se a rege quereretur, dixisse\nCallistbenen, meminisse debere eos iam viros esse: idque\nad consolandam patientiam verberum an ad incitandum iuvenum dolorem dictum esset, in ambiguo fuisse. \n ",
                "25":"\n Rex\nanimi corporisque sopore discusso, cum tanti periculi,\nquo evaserat, imago oculis oberraret, Eurylochum L.\ntalentis et cuiusdam Tiridatis opulentis bonis protinus\ndonat fratremque,\n \n ",
                "26":"\n antequam pro salute eius precaretur, restituit, sceleris autem auctores interque eos\nCallisthenen vinctos adservari iubet. Quibus in regiam\nadductis toto die et nocte proxima mero ac vigiliis gratis\nadquievit.\n \n ",
                "27":"\n \n Postero autem frequens consilium adhibuit,\ncui patres propinquique eorum, de quibus agebatur, intererant, ne de sua quidem salute securi: quippe\nMacedonum more perire debebant omnium devotis capitibus,\n \n ",
                "28":"\n qui sanguine contigissent reos. Rex introduci\nconiuratos praeter Callisthenen iussit: \n ",
                "29":"\n atque, quae agitaverant,\nsine cunctatione confessi sunt. Increpantibus deinde universis eos ipse rex. quo suo merito tantum in semet cogitassent facinus, interrogat. \n "
            },
            "6":{
                "0":"\n Stupentibus\nceteris Hermolaus: “Nos vero,” inquit, “quoniam, quasi\nnescias, quaeris, occidendi te consilium iniimus, quia\nnon ut ingenuis imperare coepisti,\n \n ",
                "1":"\n sed quasi in mancipia dominari.” Primus ex omnibus pater ipsius\nSopolis parricidam etiam parentis sui clamitans esse\nconsurgit et ad os manu obiecta scelere et malis insanientem\n \nultra negat audiendum.\n \n ",
                "2":"\n Rex inhibito patre dicere\nHermolaum iubet, quae ex magistro didicisset Callisthene.\nEt Hermolaus: “Utor,” inquit, “beneficio tuo et dico,\nquae nostris malis didici.\n \n ",
                "3":"\n Quota pars Macedonum saevitiae\n tuae superest? quotus quidem non e vilissimo\nsanguine? Attalus et Philotas et Parmenio et\nLyncestes Alexander et Clitus, quantum ad hostes pertinet,\nvivunt, stant in acie et clipeis suis te protegunt et pro\ngloria tua, pro victoria vulnera excipiunt.\n \n ",
                "4":"\n Quibus tu\n egregiam gratiam rettulisti: alius mensam tuam sanguine\nsuo adspersit, alius ne simplici quidem morte defunctus\nest. Duces exercituum tuorum in eculeum inpositi\nPersis, quos vicerant, fuere spectaculo. Parmenio\nindicta causa trucidatus est, per quem Attalum occideras.\n\n \n ",
                "5":"\n Invicem enim miserorum uteris manibus ad expetenda\nsupplicia et, quos paulo ante ministros caedis habuisti,\n\n \n ",
                "6":"\n subito ab aliis iubes trucidari.” Obstrepunt subinde\ncuncti Hermolao, pater super eum strinxerat ferrum\npercussurus haud dubie, ni inhibitus esset a rege:\n quippe Hermolaum dicere iussit petiitque, ut causas\n supplicii augentem patienter audirent.\n \n ",
                "7":"\n Aegre ergo\ncoercitis rursus Hermolaus: “Quam liberaliter,” inquit,\n“pueris rudibus ad dicendum agere permittis! at Callisthenis\nvox carcere inclusa est, quia solus potest\n \n \n ",
                "8":"\n dicere. Cur еnim non producitur, cum etiam confessi\naudiuntur? nempe quia liberam vocem innocentis audire\nmetuis ac ne vultum quidem pateris. \n ",
                "9":"\n Atqui nihil eum\nfecisse contendo. Sunt hic, qui mecum rem\npulcherrimam cogitaverunt: nemo est, qui conscium fuisse nobis Callisthenen dicat, cum morti olim destinatus sit a\niustissimo et patientissimo rege. \n ",
                "10":"\n Haec ergo sunt\nMacedonum praemia, quorum ut supervacuo et sordido\nabuteris sanguine! At tibi XXX milia mulorum\ncaptivum aurum vehunt, cum milites nihil domum praeter gratuitas cicatrices relaturi sint. Quae tamen omnia\ntolerare potuimus, antequam nos barbaris dederes et\nnovo more victores sub iugum mitteres. \n ",
                "11":"\n Persarum te\nvestis et disciplina delectant, patrios mores exosus es.\n\n \n ",
                "12":"\n Persarum ergo, non Macedonum regem occidere voluimus et te transfugam belli iure persequimur. Tu\nMacedonas voluisti genua tibi ponere venerarique te ut deum,\ntu Philippum patrem aversaris et, si quis deorum ante\nIovem haberetur, fastidires etiam Iovem. \n ",
                "13":"\n Miraris, si\nliberi homines superbiam tuam ferre non possumus? Quid speramus ex te, quibus aut insontibus moriendum\nest aut, quod tristius morte est, in Servitute vivendum ?\n \n ",
                "14":"\n Tu quidem, si emendari potes, multum mihi debes.\nEx me enim scire coepisti, quid ingenui homines ferre\nnon possint. De cetero propinquorum orbam senectutem suppliciis ne oneraveris: nos iube duci ut, quod\n \nex tua morte petieramus, consequamur ex nostra.” Haec\nHermolaus.\n \n "
            },
            "7":{
                "0":"\n \n At rex: “Quam falsa sint,” inquit, “quae iste tradita\na magistro suo dixit,\n \n ",
                "1":"\n patientia mea ostendit.\n Confessum enim ultimum facinus tamen non solum ipse\naudivi, sed ut vos audiretis, expressi, non inprudens,\ncum permisissem latroni huic dicere, usurum eum rabie,\nqua conpulsus est, ut me, quem parentis loco colere\ndeberet, vellet occidere.\n \n ",
                "2":"\n Nuper cum procacius se in\n venatione gessisset, more patrio et ab antiquissimis\nMacedoniae regum usurpato castigari eum iussi. Hoc\net oportet fieri et ferunt a tutoribus pupilli, a maritis\nuxores: servis quoque pueros huius aetatis verberare\nconcedimus.\n \n ",
                "3":"\n Haec est saevitia in ipsum mea, quam\n inpia caede voluit ulcisci. Nam in ceteros, qui mihi\npermittunt uti ingenio meo, quam mitis sim, non\nignaris commemorare supervacuum est.\n \n ",
                "4":"\n Hermolao parricidarum\nsupplicia non probari, cum eadem ipse\nmeruerit, minime, hercule, admiror. Nam cum Parmenionem\n et Philotan laudat, suae servit causae.\n \n ",
                "5":"\n Lyncestem\nvero Alexandrum quamvis insidiatum capiti meo a\nduobus indicibus litterisque suis convictum per\ntriennium tamen distuli, donec vos postularetis, ut tandem\ndebito supplicio scelus lueret.\n \n ",
                "6":"\n Attalum, antequam rex\n essem, hostem meo capiti fuisse meministis. Clitus\n \nutinam non coegisset me sibi irasci! cuius temerariam\nlinguam probra dicentis mihi et vobis diutius tuli, quam\nille eadem me dicentem tulisset. \n ",
                "7":"\n Regum ducumque\nclementia non in ipsorum modo, sed etiam in illorum,\nqui parent, ingeniis sita est. Obsequio mitigantur imperia: ubi vero reverentia excessit animis et summa\nimis confunduntur, vi opus est, ut vim repellamus.\n\n \n \n ",
                "8":"\n Sed quid ego mirer istum crudelitatem mihi obiecisse,\nqui avaritiam exprobrare ausus sit? Nolo singulos\nvestrum excitare, ne invisam mihi liberalitatem meam faciam, si pudori vestro gravem fecero. Totum\nexercitum adspicite: qui paulo ante nihil praeter arma\nhabebat, nunc argenteis cubat lectis, mensas auro onerant,\nservorum greges ducunt, spolia de hostibus sustinere\nnon possunt. \n ",
                "9":"\n At enim Persae, quos vicimus, in magno honore sunt apud me! Mihi quidem moderationis meae\ncertissimum indicium est, quod ne victis quidem superbe\nimpero. Veni enim in Asiam, non ut funditus\neverterem gentes nec ut dimidiam partem terrarum\nsolitudinem facerem,\n \n ",
                "10":"\n sed ut illos, quos bello subegissem, victoriae meae non paeniteret. Itaque militant\nvobiscum, pro imperio vestro sanguinem fundunt, qui\nsuperbe habiti rebellassent. Non est diuturna possessio,\nin quam gladio inducimur: beneficiorum gratia sempiterna\nest. \n ",
                "11":"\n Si habere Asiam, non transire volumus, cum his communicanda est nostra clementia: horum fides\n \nstabile et aeternum faciet imperium. Et sane plus\nhabemus, quam capimus. Insatiabilis autem avaritiae\nest adhuc inplere velle, quod iam circumfluit.\n \n ",
                "12":"\n Morem\ntamen eorum in Macedonas transfundo! In multis enim\n gentibus esse video, quae non erubescamus imitari: nec\naliter tantum imperium apte regi potest, quam ut\nquaedam et tradamus illis et ab isdem discamus.\n \n \n ",
                "13":"\n Illud\npaene dignum risu fuit, quod Hermolaus postulabat a\nme, ut aversarer Iovem, cuius oraculo adgnoscor.\n \n ",
                "14":"\n An\n etiam, quid di respondeant, in mea potestate est?\nObtulit nomen filii mihi: recipere ipsis rebus, quas\nagimus, haud alienum fuit. Utinam Indi quoque deum\nesse me credant! Fama enim bella constant, et saepe\netiam, quod falso creditum est, veri vicem obtinuit.\n\n \n ",
                "15":"\n An me luxuriae indulgentem putatis arma vestra auro\nargentoque adornasse? Adsuetis nihil vilius hac videre\nmateria volui ostendere, Macedonas invictos ceteris ne\nauro quidem vinci.\n \n ",
                "16":"\n Oculos ergo primum eorum\nsordida omnia et humilia despectantium capiam et\n docebo nos non auri aut argenti cupidos, sed orbem\nterrarum subacturos venire. Quam gloriam tu, parricida,\nintercipere voluisti et Macedonas rege adempto\ndevictis gentibus dedere.\n \n ",
                "17":"\n At nunc mones me, ut vestris\nparentibus parcam! Non oportebat quidem vos scire,\nas quid de his statuissem, quo tristiores periretis, si qua\nvobis parentum memoria et cura est: sed olim istum\nmorem occidendi cum scelestis insontes propinquos\n \nparentesque solvi et profiteor in eodem honore futuros\nomnes eos, in quo fuerunt. \n ",
                "18":"\n Nam tuum Callisthenen,\ncui uni vir videris, quia latro es, scio, cur produci\nvelis: ut coram his probra, quae in me modo iecisti,\nmodo audisti, illius quoque ore referantur. Quem, si Macedo esset, tecum introduxissem, dignissimum te\ndiscipulo magistrum: \n ",
                "19":"\n nunc Olynthio non idem iuris\nest.” Post haec consilium dimisit tradique damnatos \nhominibus, qui ex eadem cohorte erant, iussit. Illi,\n\n \n ",
                "20":"\n ut fidem suam saevitia regi adprobarent, excruciatos necaverunt. Callisthenes quoque tortus interiit, initi\nconsilii in caput regis innoxius, sed haudquaquam\naulae et adsentantium accommodatus ingenio. \n ",
                "21":"\n Itaque\nnullius caedes maiorem apud Graecos Alexandro\nexcitavit invidiam, quod praeditum optimis moribus artibusque, a quo revocatus ad vitam erat, cum interfecto\nClito mori perseveraret, non tantum occiderit, sed etiam\ntorserit indicta quidem causa. \n ",
                "22":"\n Quam crudelitatem sera\npaenitentia consecuta est.\n \n "
            },
            "8":{
                "0":"\n Sed ne otium serendis rumoribus natum aleret,\n in Indiam movit, semper bello quam post victoriam clarior.\n \n ",
                "1":"\n India tota ferme spectat orientem, minus in latitudinem,\n \n ",
                "2":"\n quam recta regione spatiosa. Quae austrum\naccipiunt, in altius terrae fastigium excedunt: plana\n \nsunt cetera multisque inclitis amnibus Caucaso monte\nortis placidum per campos iter praebent.\n \n ",
                "3":"\n Indus\ngelidior est quam ceteri: aquas vehit a colore maris haud\nmultum abhorrentes.\n \n ",
                "4":"\n Ganges, omnium ab Oriente\n fluvius maximus, ad meridianas regionem decurrit et\nmagnorum montium iuga recto alveo stringit: inde\neum obiectae rupes inclinant ad orientem.\n \n ",
                "5":"\n Uterque\nRubro mari accipitur. Indus ripas multasque arbores\ncum magna soli parte exorbet, saxis quoque inpeditus,\n quis crebro reverberatur:\n \n ",
                "6":"\n ubi mollius solum repperit,\nstagnat insulasque molitur.\n \n ",
                "7":"\n Acesines eum auget. Ganges\ndecursurum Iomanen intercipit, magnoque motu amnis\nuterque colliditur: quippe Ganges asperum os influenti\nobicit, nec repercussae aquae cedunt.\n \n ",
                "8":"\n Diardines minus\n celeber auditu est, quia per ultima Indiae currit:\nceterum non crocodillos modo, uti Nilus, sed etiam\ndelphinos ignotasque aliis gentibus beluas alit. \n ",
                "9":"\n \nEthymantus crebris flexibus subinde curvatus ab accolis\nrigantibus campos carpitur: ea causa est, cur tenues\n Reliquias iam sine nomine in mare emittat.\n \n ",
                "10":"\n Multis\n \npraeter hos amnibus tota regio dividitur, sed ignobilibus,\n \n ",
                "11":"\n quia non adita interfluunt. Ceterum quae\npropiora sunt mari, aquilone maxime deuruntur: is\ncohibitus iugis montium ad interiora non penetrat, ita\nalendis frugibus mitia. \n ",
                "12":"\n Sed adeo in illa plaga mundus statas temporum vices mutat, ut, cum alia fervore\nsolis exaestuant, Indiam nives obruant, rursusque, ubi\ncetera rigent, illic intolerandus aestus existat. \n ",
                "13":"\n Nec,\ncur verterit se natura, causa. Mare certe, quo\nadluitur, ne colore quidem abhorret a ceteris. Ab Erythro rege inditum est nomen: propter quod ignari rubere\naquas credunt.\n Terra lini ferax: \n ",
                "14":"\n inde plerisque sunt\nvestes. Libri arborum teneri haud secus quam chartae\nlitterarum notas capiunt. \n ",
                "15":"\n Aves ad imitandum\nhumanae vocis sonum dociles sunt. Animalia invisitata cеteris gentibus nisi invecta. Eadem terra rhinocerotas\naliis ignotos generat. \n ",
                "16":"\n Elephantorum maior est vis\nquam, quos in Africa domitant, et viribus magnitudo\nrespondet. \n ",
                "17":"\n Aurum flumina vehunt, quae leni modicoque\nlapsu segnes aquas ducunt. \n ",
                "18":"\n Gemmas margaritasque mare litoribus infundit: neque alia illis maior\nopulentiae causa est, utique postquam vitiorum\ncommercium vulgavere in exteras gentes. Quippe\naestimantur purgamenta exaestuantis freti pretio, quod libido\nconstituit. \n ",
                "19":"\n Ingenia hominum, sicut ubique, apud \nillos locorum quoque situs format.\n \n ",
                "20":"\n Corpora usque\npedes carbaso velant, soleis pedes, capita linteis\nvinciunt, lapilli ex auribus pendent: brachia quoque et\nlacertos auro colunt, quibus inter populares aut nobilitas\n aut opes eminent.\n \n ",
                "21":"\n Capillum pectunt saepius\nquam tondent: men tum semper intonsum est, reliquam\noris cutem ad speciem levitatis exaequant.\n \n \n ",
                "22":"\n Regum\ntamen luxuria, quam ipsi magnificentiam appellant,\nsuper omnium gentium vitia. Cum rex semet in publico\n conspici patitur, turibula argentea ministri ferunt\ntotumque iter, per quod ferri destinavit, odoribus\nconplent.\n \n ",
                "23":"\n Aurea lectica margaritis circumpendentibus\nrecubat: distincta sunt auro et purpura carbasa, quae\nindutus est: lecticam sequuntur armati corporisque\n custodes,\n \n ",
                "24":"\n inter quos ramis aves pendent, quas cantu\nseriis rebus obstrepere docuerunt.\n \n ",
                "25":"\n Regia auratas cоlumnas\nhabet: totas eas vitis auro caelata percurrit,\naviumque, quarum visu maxime gaudent, argenteae\neffigies opera distinguant.\n \n ",
                "26":"\n Regia adeuntibus patet, cum\n capillum pectit atque ornat: tunc responsa\nlegationibus, tunc iura popularibus reddit. Demptis soleis\nodoribus inlinuntur pedes.\n \n ",
                "27":"\n Venatus maximus labor est\ninclusa vivario animalia inter vota cantusque pelicum\nfigere. Binum cubitorum sagittae sunt, quas emittunt\n maiore nisu quam effectu: quippe telum, cuius in\nlevitate vis omnis est, inhabili pondere oneratur.\n \n ",
                "28":"\n Bre-\n \nviora itinera equo conficit: longior ubi expeditio est,\nelephanti vehunt currum, et tantarum beluarum\ncorpora tota contegunt auro. Ac, ne quid perditis\nmoribus desit, lecticis aureis pelicum longus ordo sequitur:\n\n separatum a reginae ordine agmen est aequatque hixuriam.\n \n ",
                "29":"\n Feminae epulas parant. Ab isdem vinum\nministratur, cuius omnibus Indis largus est usus.\nRegem mero somnoque sopitum in cubiculum pelices referunt\npatrio carmine noctium invocantes deos.\n \n ",
                "30":"\n \n Quis credat inter haec vitia curam esse sapientiae? Unum agreste et horridum genus est, quod sapientes vocant.\nApud hos occupare fati diem pulchrum, et vivos se\ncremari iubent, \n ",
                "31":"\n quibus aut segnis aetas aut incommoda\nvalitudo est: expectatam mortem pro dedecore vitae\nhabent, nec ullus corporibus, quae senectus solvit, honos redditur: inquinari putant ignem, nisi qui spirantes\nrecipit. \n ",
                "32":"\n Illi, qui in urbibus publicis muneribus\ndegunt, siderum motus scite spectare dicuntur et futura\npraedicere. \n ",
                "33":"\n Nec quem quam admovere leti diem credunt,\ncui expectare interrito liceat. Deos putant, quidquid colere coeperunt, arbores maxime, quas violare\ncapital est. \n ",
                "34":"\n Menses in quinos denos discripserunt dies,\n \n ",
                "35":"\n anni plena spatia servantur. Lunae cursu notant\ntempora, non, ut plerique, cum orbem sidus inplevit, sed\ncum se curvare coepit in cornua, et idcirco breviores habent menses, quia spatium eorum ad hunc lunae\n \nmodum dirigunt.\n \n ",
                "36":"\n Multa et alia traduntur, quibus morari\nordinem rerum haud sane operae videbatur.\n \n "
            },
            "9":{
                "0":"\n \n Igitur Alexandro finis Indiae ingresso gentium finitimarum\nreguli occurrerunt imperata facturi, illum\n tertium Iove genitum ad ipsos pervenisse memorantes:\nPatrem Liberum atque Herculem fama cognitos esse,\nipsum coram adesse cernique.\n \n ",
                "1":"\n Rex benigne exceptos\nsequi iussit isdem itinerum ducibus usurus. Ceterum\ncum amplius nemo occurreret, Hephaestionem et Perdiccan\n cum copiarum parte praemisit ad subigendos,\nqui aversarentur imperium, iussitque ad flumen Indum\nprocedere et nagivia facere, quis in ulteriora\ntransportari posset exercitus.\n \n ",
                "2":"\n Illi, quia plura flumina\nsuperanda erant, sic iunxere naves, ut solutae plaustris\n vehi possent rursusque coniungi.\n \n ",
                "3":"\n Ipse Cratero cum\nphalange iusso sequi equitatum ac levem armaturam\neduxit eosque, qui occurrerunt, levi proelio in urbem\nproximam conpulit.\n \n ",
                "4":"\n Iam supervenerat Craterus: itaque,\nut principio terrorem incuteret genti nondum arma\n Macedonum expertae, praecipit, ne cui parceretur,\nmunimentis urbis, quam obsidebat, incensis.\n \n ",
                "5":"\n Ceterum,\ndum obequitat moenibus, sagitta ictus. Cepit tamen\noppidum, et omnibus incolis eius trucidatis etiam in tecta\nsaevitum est.\n\n \n ",
                "6":"\n Inde domita ignobili gente ad Nysam urbem pervenit.\n Forte castris ante ipsa moenia in silvestri loco\npositis nocturnum frigus vehementius quam alias\n \nhorrore corpora adfecit, opportunumque remedium ignis\noblatum est. \n ",
                "7":"\n Caesis quippe silvis flammam\nexcitaverunt, quae lignis alita oppidanorum sepulcra\nconprehendit. Vetusta cedro erant facta conceptumque ignem\nlate fudere, donec omnia solo aequata sunt. \n ",
                "8":"\n Et ex urbe primum canum latratus, deinde etiam hominum\nfremitus auditus est. Tunc et oppidani hostem et\nMacedones ad urbem ipsos venisse cognoscunt. \n ",
                "9":"\n Iamque\nrex eduxerat copias et moenia obsidebat, cum hostium,\nqui discrimen temptaverant, obruti telis sunt Aliis ergo deditionem, aliis pugnam experiri placebat.\nQuorum dubitatione conperta circumsederi tantum eos et\nabstineri caedibus iussit: tandemque obsidionis malis\nfatigati dedidere se. \n ",
                "10":"\n A Libero Patre conditos se esse\ndicebant: \n ",
                "11":"\n et vera haec origo erat. Sita est urbs sub radicibus montis, quem Meron incolae appellant: inde\nGraeci mentiendi traxere licentiam, Iovis femine Liberum\nPatrem esse celatum.\n \n ",
                "12":"\n \n Rex situ montis cognito\nex incolis cum toto exercitu praemissis commeatibus\nverticem eius ascendit Multa hedera vitisque toto gignitur monte, multae perennes aquae manant.\n \n ",
                "13":"\n Pomorum quoque varii salubresque suci sunt sua sponte\nfortuitorum germinum fruges humo nutriente. Lauri\nbuxique et myrti in illis rupibus agrestis est silva.\n \n ",
                "14":"\n Credo equidem non divino instinctu, sed lascivia esse provectos, ut passim hederae аc vitium folia\n \ndecerperent redimitique fronde toto nemore similes\nbacchantibus vagarentur.\n \n ",
                "15":"\n Vocibus ergo tot milium praesidem\nnemoris eius deum adorantium iuga montis vallesque\nresonabant, cum orta licentia a paucis, ut fere fit, in\n omnes se repente vulgasset.\n \n ",
                "16":"\n Quippe velut in media\npace per herbas adgestamque frondem prostravere\ncorpora. Et rex fortuitam laetitiam non aversatus large\nad epulas omnibus praebitis per X dies Libero Patri\noperatum habuit exercitum.\n \n ",
                "17":"\n Quis neget eximiam quoque\n gloriam saepius fortunae quam virtutis esse\nbeneficium? Quippe ne epulantes quidem et sopitos mero\nadgredi ausus est hostis haud secus bacchantium\nululantiumque fremitu perterritus, quam si proeliantium\nclamor esset auditus. Eadem felicitas ab Oceano revertentes\n temulentos comissantesque inter ora hostium\ntexit.\n\n \n ",
                "18":"\n \n Hinc ad regionem, quae Daedala vocatur, perventum\nest. Deseruerant incolae sedes et in avios\nsilvestresque montes confugerant. Ergo Acadira transit aeque\n vasta et destituta incolentium fuga.\n \n ",
                "19":"\n Itaque rationem\nbelli necessitas mutavit. Divisis enim copiis pluribus\nsimul locis arma ostendit, oppressique, ubi non\nexpectaverant hostem,\n \n ",
                "20":"\n omni clade perdomiti sunt.\nPtolomaeus plurimas urbes, Alexander maximas cepit: rursusque,\n quas distribuerat, copias iunxit.\n \n ",
                "21":"\n Superato\ndeinde Choaspe amne Coenon in obsidione urbis\n \nopulentae — Beiram incolae vocant — reliquit, ipse ad\nMazagas venit. Nuper Assacano, cuius regnum fuerat,\ndemortuo regioni urbique praeerat mater eius Cleophis.\n \n ",
                "22":"\n XXXVIII milia peditum tuebantur urbem non situ\nsolum, sed etiam opere munitam. Nam qua spectat orientem, cingitur amne torrenti, qui praeruptis utrimque\nripis aditum ad urbem inpedit. \n ",
                "23":"\n Ad occidentem ac\nmeridiem veluti de industria rupes praealtas obmolita\nnatura est, infra quas cavernae et voragines longa\nvetustate in altum cavatae iacent,\n \n ",
                "24":"\n quaque desinunt, fossa ingentis operis obiecta est. XXXV stadium murus\nurbem conplectitur, cuius ima saxo, superiora crudo\nlatere sunt structa. Lateri vinculum lapides sunt, quos\ninterposuere, ut duriori materiae fragilis incumberet,\n \n ",
                "25":"\n simulque terra hutnore diluta. Ne tamen universa consideret, inpositae erant trabes validae, quibus iniecta\ntabulata muros et tegebant et pervios fecerant. \n ",
                "26":"\n Haec\nmunimenta contemplantem Alexandrum consiliique\nincertum, quia nec cavernas nisi aggere poterat inplere\nnec tormenta aliter muris admovere,\n \n ",
                "27":"\n quidam e muro sagitta percussit: et forte in suram incidit telum.\nCuius spiculo evolso admoveri equum iussit, quo\nvectus ne obligato quidem vulnere haud segnius destinata\nexequebatur. \n ",
                "28":"\n Ceterum cum crus saucium penderet, et\ncruore siccato frigescens vulnus adgravaret dolorem, dixisse fertur se quidem Iovis filium dici, sed corporis\naegri vitia sentire. \n ",
                "29":"\n Non tamen ante se recepit in\ncastra, quam cuncta perspexit et, quae fieri vellet,\n \n edixit. Ergo, sicut imperatum erat, alii extra urbem tecta\ndemoliebantur ingentemque vim materiae faciendo\naggeri detrahebant, alii magnarum arborum stipites cum\nramis ac moles saxorum in cavernas deiciebant.\n \n ",
                "30":"\n Iamque\n agger aequaverat summae fastigium terrae: itaque\nturres erigebantur, quae opera ingenti militum ardore\nintra nonum diem absoluta sunt. Ad ea visenda rex\nnondum obducta vulneri cicatrice processit laudatisque\nmilitibus admoveri machinas iussit, e quibus ingens\n vis telorum in propugnatores effusa est.\n \n ",
                "31":"\n Praecipue\nrudes talium operum terrebant mobiles turres,\ntantasque moles nulla ope, quae cerneretur, adiutas deorum\nnumine agi credebant: pila quoque muralia et\nexcussas tormentis praegraves hastas negabant convenire\nmortalibus.\n \n \n ",
                "32":"\n Itaque desperata urbis tutela concessere\nin arcem. Inde, quia nihil obsessis praeter deditionem\npatebat, legati ad regem descenderunt veniam petituri.\n\n \n ",
                "33":"\n Qua inpetrata regina venit cum magno nobilium\nfeminarum grege aureis pateris vina libantium.\n \n ",
                "34":"\n Ipsa genibus\n regis parvo filio admoto non veniam modo, sed\netiam pristinae fortunae inpetravit decus: quippe\nappellata regina est. Et credidere quidam plus formae\nquam miserationi datum:\n \n ",
                "35":"\n puero quoque certe postea\nex ea utcumque genito Alexandro fuit nomen.\n \n "
            },
            "10":{
                "0":"\n \n Hinc Polypercon ad urbem Horam cum exercitu\nmissus inconditos oppidanos proelio vicit: intra\n \nmunimenta conpulsos secutus urbem in dicionem redegit.\n \n ",
                "1":"\n Multa ignobilia oppida deserta a suis venere in regis\npotestatem. Quorum incolae armati petram Aornum\nnomine occupaverunt. Hanc ab Hercule frustra\nobsessam esse terraeque motu coactum absistere fama. \n ",
                "2":"\n vulgaverat. Inopem consilii Alexandrum, quia undique\npraeceps et abrupta rupes erat, senior quidam peritus\nlocorum cum duobus filiis adiit, si pretium operae\nesset, aditum se monstraturum esse promittens. \n ",
                "3":"\n LXXX\ntalenta constituit daturum Alexander et altero ex iuvenibus obside retento ipsum ad exequenda, quae obtulerat,\n \n ",
                "4":"\n dimisit. Leviter armatis dux datus est Myllinas,\nscriba regis. Hos enim circuitu, quo fallerent\nhostem, in summum iugum placebat evadere. \n ",
                "5":"\n Petra\nnon, ut pleraeque, modicis ae mollibus clivis in sublime fastigium crescit, sed in metae maxime modum\nerecta est, cuius ima spatiosiora sunt, altiora in artius\ncoeunt, summa in acutum cacumen exurgunt. \n ",
                "6":"\n Radices\neius Indus amnis subit, praealtus, utrimque asperis\nripis: \n ",
                "7":"\n ab altera parte voragines eluviesque praeruptae sunt. Nec alia expugnandi patebat via, quam ut replerentur.\nAd manum silva erat: quam rex ita caedi\niussit, ut nudi stipites iacerentur: quippe rami fronde\nvestiti inpedissent ferentes. Ipse primus truncam\narborem iecit, clamorque exercitus se , index alacritatis, secutus est nullo detrectante munus, quod rex\noccupavit.\n \n ",
                "8":"\n \n Sic intra septimum diem cavernas expleverant,\ncum rex sagittarios et Agrianos iubet per ardua niti.\nIuvenesque promptissimos ex sua cohorte xxx delegit:\n \nduces his dati sunt Charus et Alexander,\n \n ",
                "9":"\n quem rex\nnominis, quod sibi cum eo commune esset, admonuit.\nAc primo, quia tam manifestum periculum erat, ipsum\nregem discrimen subire non placuit,\n \n ",
                "10":"\n sed ut signum\n tuba datum est, vir audaciae promptae conversus ad\ncorporis custodes sequi se iubet primusque invadit in\nrupem. Nec deinde quisquam Macedonum substitit,\nrelictisque stationibus sua sponte regem sequebantur.\n\n \n ",
                "11":"\n Multorum miserabilis fuit casus, quos ex praerupta\n rupe lapsos amnis praeterfluens hausit, triste\nspectaculum etiam non periclitantibus: cum vero alieno\nexitio, quid ipsis timendum foret, admonerentur, in metum\nmisericordia versa non extinctos, sed semetipsos\ndeflebant.\n \n ",
                "12":"\n Et iam eo perventum erat, unde sine pernicie\n nisi victores redire non possent, ingentia saxa in\nsubeuntes provolventibus barbaris, quis perculsi instabili\net lubrico gradu praecipites recidebant.\n \n ",
                "13":"\n Evaserant\ntamen Alexander et Charus, quos cum XXX delectis\npraemiserat rex, et iam pugnare comminus coeperant: sed\n cum superne tela barbari ingererent, saepius ipsi\nferiebantur quam vulnerabant.\n \n ",
                "14":"\n Ergo Alexander et\nnominis sui et promissi memor, dum acrius quam cautius\ndimicat, confossus undique obruitur.\n \n ",
                "15":"\n Quem ut Charus\niacentem conspexit, ruere in hostem omnium praeter\n ultionem inmemor coepit multosque hasta, quosdam\ngladio interemit: sed cum tot unum incesserent manus,\nsuper amici corpus procubuit exanimis.\n \n ",
                "16":"\n Haud secus,\nquam par erat, promptissimorum iuvenum\nceterorumque militum interitu commotus rex signum receptui\n dedit.\n \n ",
                "17":"\n Saluti fuit, quod sensim et intrepidi se rece-\n \nperunt, et barbari hostem depulisse contenti non institere\ncedentibus.\n \n ",
                "18":"\n \n Ceterum Alexander cum statuisset\ndesistere incepto — quippe nulla spes potiundae\npetrae offerebatur —, tamen speciem ostendit in obsidione\nperseverantis.\n \n ",
                "19":"\n Nam et itinera obsideri iussit et turres admoveri et fatigatis alios succedere. Cuius pertinacia\ncognita Indi per biduum quidem ac duas noctes cum\nostentatione non fiduciae modo, sed etiam victoriae epulati\nsunt tympana suo more pulsantes: \n ",
                "20":"\n tertia vero\nnocte tympanorum quidem strepitus desierat audiri, ceterum ex tota petra faces refulgebant, quas\naccenderant barbari, ut tutior esset ipsis fuga obscura nocte\nper invia saxa cursuris. \n ",
                "21":"\n Rex Balacro, qui\nspecularetur, praemisso cognoscit petram fuga Indorum esse\ndesertam.\n \n ",
                "22":"\n Tum dato signo, ut universi conclamarent, inconposite fugientibus metum incussit: multique,\ntamquam adesset hostis, per lubrica saxa perque invias\ncotes praecipitati occiderunt, plures aliqua membrorum\nparte mulcati ab integris deserti sunt. \n ",
                "23":"\n Rex locorum\nmagis quam hostium victor tamen magnae victoriae speciem sacrificiis et cultu deum fecit. Arae in petra\nlocatae sunt Minervae Victoriae que . \n ",
                "24":"\n Ducibus\nitineris, quo subire iusserat leviter armatos, etsi\npromissis minora praestiterant, pretium cum fide redditum\nest,\n petrae regionisque ei adiunctae Sisocosto tutela\npermissa.\n \n "
            },
            "11":{
                "0":"\n Inde processit Ecbolima et, cum angustias itineris\n \nobsideri XX milibus armatorum ab Erice quodam\nconperisset, gravius agmen exercitus Coeno ducendum\nmodicis itineribus tradidit,\n \n ",
                "1":"\n ipse praegressus per\nfunditores ac sagittarios deturbatis, qui obsederant saltum,\n sequentibus se copiis viam fecit.\n \n ",
                "2":"\n Indi sive odio ducis\nsive gratiam victoris inituri Ericen fugientem adorti\ninteremerunt caputque eius atque arma ad Alexandrum\ndetulerunt. Ille facto inpunitatem dedit, honorem\ndenegavit exemplo.\n\n \n ",
                "3":"\n \n Hinc ad flumen Indum sextisdecumis castris pervenit\n omniaque, ut praeceperat, ad traiciendum\npraeparata ab Hephaestione repperit. Regnabat in ea\nregione Omphis,\n \n ",
                "4":"\n qui patri quoque fuerat auctor dedendi\nregnum Alexandra et post mortem parentis legatos\n miserat, qui consulerent eum, regnare se interim vellet\nan privatum opperiri eius adventum.\n \n ",
                "5":"\n Permissoque,\nut regnaret, non tamen ius datum usurpare sustinuit.\nIs benigne quidem exceperat Hephaestionem gratuitum\nfrumentum copiis eius admensus, non tamen ei\n occurrerat, ne fidem ullius nisi regis experiretur.\n \n ",
                "6":"\n Itaque\nvenienti obviam cum armato exercitu egressus est,\nelephanti quoque per modica intervalla militum agmini\ninmixti procul castellorum fecerant speciem.\n \n ",
                "7":"\n Ac primo\nAlexander non socium, sed hostem adventare credebat\n iamque et ipse arma milites capere et equites\ndiscedere in cornua iusserat paratus ad pugnam. At Indus\ncognito Macedonum errore iussis subsistere ceteris ipse\nconcitat equum, quo vehebatur: idem Alexander\n \nquoque fecit, sive hostis sive amicus occurreret, vel sua\nvirtute vel illius fide tutus. \n ",
                "8":"\n Coiere, quod ex utriusque\nvultu posset intellegi, amicis animis. Ceterum sine\ninterprete non poterat conseri sermo: itaque adhibito eo\nbarbaras occurrisse se dixit cum exercitu totas imperii vires protinus traditurum nec expectasse, dum per nuntios\ndaretur fides. \n ",
                "9":"\n Corpus suum et regnum\npermittere illi, quem sciret gloriae militantem nihil magis\nquam famam timere perfidiae.\n Laetus simplicitate\nbarbari rex et dexteram,\n \n ",
                "10":"\n fidei suae pignus, dedit et regnum restituit. LVI elephanti erant, quos tradidit\nAlexandra, multaque pecora eximiae magnitudinis, tauros\nad III milia, pretiosum in ea regione acceptumque\nanimis regnantium armentum. \n ",
                "11":"\n Quaerenti Alexandro,\nplures agricultores haberet an milites, cum duobus regibus bellanti sibi maiore militum quam agrestium\nmanu opus esse respondit. \n ",
                "12":"\n Abisares et Porus erant,\nsed in Poro eminebat auctoritas. Uterque ultra\nHydaspen amnem regnabat et belli fortunam, quisquis arma\ninferret, experiri decreverat. \n ",
                "13":"\n Omphis permittente Alexandro et regium insigne sumpsit et more gentis\nsuae nomen, quod patris fuerat: Taxilen appellavere\npopulares sequente nomine imperium, in quemcumque\ntransiret. \n ",
                "14":"\n Igitur cum per triduum hospitaliter\nAlexandrum accepisset, quarto die et, quantum frumenti copiis, quas Hephaestion duxerat, praebitum a se esset,\nostendit et aureas coronas ipsi amicisque omnibus,\n \npraeter haec signati argenti LXXX talenta dono dedit.\n\n \n ",
                "15":"\n Qua benignitate eius Alexander mire laetus et, quae\nis dederat, remisit et M talenta ex praeda, quam\nvehebat, adiecit multaque convivalia ex auro et argento\n vasa, plurimum Persicae vestis, XXX equos ex suis\ncum isdem insignibus, quis adsueverant, cum ipsum\nveherent.\n \n ",
                "16":"\n Quae liberalitas sicut barbarum\nobstrinxerat, ita amicos ipsius vehementer offendit. E\nquibus Meleager super cenam largiore vino usus gratulari\n se Alexandro dixit, quod saltem in India\nrepperisset dignum talentis м.\n \n ",
                "17":"\n Rex haud oblitus, quam\naegre tulisset, quod Clitum ob linguae temeritatem\noccidisset, iram quidem tenuit, sed dixit invidos homines\nnihil aliud quam ipsorum esse tormenta.\n \n "
            },
            "12":{
                "0":"\n \n Postero die legati Abisarae adiere regem: omnia dicioni\neius, ita ut mandatum erat, permittebant\nfirmataque invicem fide remittuntur ad regem.\n \n ",
                "1":"\n Porum\nquoque nominis sui fama ratus ad deditionem posse\nconpelli misit ad eum Cleocharen, qui denuntiaret ei,\n ut Stipendium penderet et in primo suorum finium\naditu occurreret regi. Porus alterum ex his facturum\nsese respondit, ut intranti regnum suum praesto esset,\nsed armatus.\n \n ",
                "2":"\n Iam Hydaspen Alexander superare\ndecreverat, cum Barzaentes, defectionis Arachosiis auctor,\n vinctus trigintaque elephanti simul capti perducuntur,\nopportunum adversus Indos auxilium: quippe plus in\nbeluis quam in exercitu spei ac virium illis erat. \n ",
                "3":"\n \nDamaraxus quoque, rex exiguae partis Indorum, qui\nBarzaenti se coniunxerat, vinctus adductus est.\n \n ",
                "4":"\n Igitur\n \ntransfuga et regulo in custodiam, elephantis autem\nTaxili traditio ad amnem Hydaspen pervenit, in cuius\nulteriore ripa Porus consederat transitu prohibiturus\nhostem. \n ",
                "5":"\n LXXX et V elephantos obiecerat eximio\ncorporum robore ultraque eos currus CCC et peditum XXX fere milia, in quis erant sagittarii, sicuti ante dictum\nest, gravioribus telis, quam ut apte excuti possent.\n \n ",
                "6":"\n Ipsum vehebat elephantus super ceteras beluas\neminens, armaque auro et argento distincta corpus rarae\nmagnitudinis honestabant.\n \n ",
                "7":"\n Par animus robori corporis et,\n quanta inter rudes poterat esse, sapientia.\nMacedonas non conspectus hostium solum, sed etiam\nfluminis, quod transeundum erat, magnitudo terrebat.\nin latitudinem stadia diffusus profundo alveo et nusquam\nvada aperiente speciem vasti maris fecerat. \n ",
                "8":"\n Nec pro spatio aquarum late stagnantium impetum\ncoercebat, sed quasi in artum coeuntibus ripis torrens et\nelisus ferebatur, occultaque saxa inesse ostendebant\npluribus locis undae repercussae. \n ",
                "9":"\n Terribilior facies erat\nripae, quam equi virique conpleverant. Stabant ingentes vastorum corporum moles et de industria inritatae\nhorrendo Stridore aures fatigabant. \n ",
                "10":"\n Hinc\namnis, hinc hostis capacia quidem bonae spei pectora et\nsaepe sane experta inproviso tamen pavore percusserant.\n\n \n ",
                "11":"\n Quippe instabiles rates nec dirigi ad ripam nec tuto adplicari posse credebant. Erant in medio amne\ninsulae crebrae, in quas et Indi et Macedones nantes\nlevatis super capita armis transibant. Ibi levia proelia\n \nconserebantur, et uterque rex parvae rei discrimine\nsummae experiebatur eventum.\n \n ",
                "12":"\n Ceterum in Macedonum\nexercitu temeritate atque audacia insignes fuere\nHegesimachus et Nicanor, nobiles iuvenes et perpetua partium\n felicitate ad spernendum omne periculum accensi:\n\n \n ",
                "13":"\n quis ducibus promptissimi iuvenum lanceis modo armati\ntransnavere in insulam, quam frequens hostis tenebat,\nmultosque Indorum nulla re melius quam audacia\narmati interemerunt.\n \n ",
                "14":"\n Abire cum gloria poterant, si umquam\n temeritas felix inveniret modum: sed dum\nsupervenientes contemptim et superbe quoque expectant,\ncircumventi ab iis, qui occulti enaverant, eminus\nobruti telis sunt.\n \n ",
                "15":"\n Qui effugerant hostem, aut impetu\n amnis ablati sunt aut verticibus inpliciti. Eaque pugna\n multum Pori fiduciam erexit cuncta cernentis e ripa.\n\n \n ",
                "16":"\n Alexander inops consilii tandem ad fallendum hostem\ntalem dolum intendit. Erat insula in flumine amplior\nceteris, silvetris eadem et tegendis insidiis apta, fossa\nquoque praealta haud procul ripa, quam tenebat ipse,\n non pedites modo, sed etiam cum equis viros poterat\nabscondere:\n \n ",
                "17":"\n igitur ut a custodia huius opportunitatis\noculos hosfium averteret, Ptolomaeum omnibus turmis\nobequitare iussit procul insula et subinde Indos\nclamore terrere, quasi flumen transnaturus foret.\n \n ",
                "18":"\n Per\n conplures dies Ptolomaeus id fecit eoque consilio\nPorum quoque agmen suum ei parti, quam se petere\n \nsimulabat, coegit advertere. \n ",
                "19":"\n Iam extra conspectum\nhostis insula erat. Alexander in diversa parte ripae\nstatui suum tabernaculum iussit adsuetamque comitari\nipsum cohortem ante id tabernaculum stare et omnem\napparatum regiae magnificentiae hostium oculis de industria ostendi. \n ",
                "20":"\n Attalum etiam, aequalem sibi et haud\ndisparem habitu oris et corporis, utique cum procul\nviseretur, veste regia exornat praebiturum speciem,\nipsum regem illi ripae praesidere nec cogitare de transitu.\n \n ",
                "21":"\n Huius consilii effectum primo morata tempestas est, mox adiuvit incommoda quoque ad bonos eventus\nvertente fortuna. \n ",
                "22":"\n Traicere amnem cum ceteris copiis\nin regionem insulae, de qua ante dictum est, parabat\naverso hoste in eos, qui cum Ptolomaeo inferiorem\nobsederant ripam, cum procella imbrem vix sub tectis tolerabilem effundit. Obrutique milites nimbo in terram\nrefugerunt navigiis ratibusque desertis, sed\ntumultuantium fremitus obstrepentibus ventis ab hoste non\npoterat audiri. \n ",
                "23":"\n Deinde momento temporis repressus\nest imber, ceterum adeo spissae intendere se nubes, ut conderent lucem vixque conloquentium inter ipsos facies\nnoscitarentur. \n ",
                "24":"\n Terruisset alium obducta nox caelo, cum\nignoto amne navigandum esset, forsitan hoste eam\nipsam ripam, quam caeci atque inprovidi petebant, tenente.\n \n ",
                "25":"\n At rex periculo gloriam accersens et obscuritatem, quae ceteros terrebat, suam occasionem ratus\ndato signo, ut omnes silentio escenderent in rates,\n \n ",
                "26":"\n eam, qua ipse vehebatur, primam iussit expelli.\n \nVacua erat ab hostibus ripa, quae petebatur: quippe\nadhuc Porus Ptolomaeum tantum intuebatur. Una\nergo navi, quam petrae fluctus inliserat, haerente\nceterae evadunt, armaque capere milites et ire in ordines\n iussit.\n \n "
            },
            "13":{
                "0":"\n \n Iamque agmen in cornua divisum ipse ducebat, cum\nPoro nuntiatur armis virisque ripam obtineri et rerum\nadesse discrimen. Ac primo humani ingenii vitio spei\nsuae indulgens Abisaren belli socium — et ita convenerat\n —\n \n ",
                "1":"\n adventare credebat. Mox liquidiore luce\naperiente aciem hostium C quadrigas et IIII milia\nequitum venienti agmini obiecit. Dux erat copiarum, quas\npraemisit, Spitaces, frater ipsius, summa virium in\ncurribus:\n \n ",
                "2":"\n senos viros singuli vehebant, duos clipeatos,\n duos sagittarios ab utroque latere dispositos, aurigae\nerant ceteri haud sane inermes: quippe iacula conplura,\nubi comminus proeliandum erat, omissis habenis in\nhostem ingerebant.\n \n ",
                "3":"\n Ceterum vix ullus usus huius\nauxilii eo die fuit. Namque, ut supra dictum est, imber\n violentius quam alias fusus campos lubricos et\ninequitabiles fecerat, gravesque et propemodum\ninmobiles currus inluvie ac voraginibus haerebant.\n \n ",
                "4":"\n Contra\nAlexander expedito ac levi agmine strenue invectus\nest. Scythae et Dahae primi omnium invasere Indos:\n Perdiccam deinde cum equitibus in dextrum cornu\nhostium emisit.\n \n ",
                "5":"\n Iam undique pugna se moverat, cum\nii, qui currus agebant, illud ultimum auxilium suorum\n \nrati effusis habenis in medium discrimen ruere coeperunt.\n \n ",
                "6":"\n Anceps id malum utrisque erat. Nam et\nMacedonum pedites primo impetu obterebantur, et per\nlubrica atque invia inmissi currus excutiebant eos, a\nquibus regebantur. \n ",
                "7":"\n Aliorum turbati equi non in voragines modo lacunasque, sed etiam in amnem praecipitavere\ncurricula, \n ",
                "8":"\n pauci telis hostium exacti penetravere\nad Pomm acerrime pugnam cientem.\n Is, ut dissipatos\ntota acie currus vagari sine rectoribus vidit, proximis\namicorum distribuit elephantos. \n ",
                "9":"\n Post eos posuerat pеditem ac sagittarios et tympana pulsare solitos: id pro\ncantu tubarum Indis erat, nec strepitu eorum movebantur\nolim ad notum sonum auribus mitigatis.\n \n ",
                "10":"\n Herculis simulacrum agmini peditum praeferebatur: id\nmaximum erat bellantibus incitamentum,\n \n ",
                "11":"\n et deseruisse gestantis militare flagitium habebatur. Capitis etiam\nsanxerant poenam iis, qui ex acie non rettulissent,\nmetu, quem ex illo hoste quondam conceperant, etiam\nin religionem venerationemque converso. Macedonas\nnon beluarum modo,\n \n ",
                "12":"\n sed etiam ipsius regis aspectus parumper inhibuit. Beluae dispositae inter armatos\nspeciem turrium procul fecerant, ipse Porus humanae\nmagnitudinis prope modum excesserat: speciem\nmagnitudini Pori adicere videbatur belua, qua vehebatur,\n\n \n ",
                "13":"\n tantum inter ceteras eminens, quanio aliis ipse praestabat. Itaque Alexander contemplatus et regem et agmen\n \nIndorum: “Tandem,” inquit, “par animo meo periculum\nvideo: cum bestiis simul et cum egregiis viris res est.”\nIntuensque Coenon:\n \n ",
                "14":"\n “Cum ego,” inquit, “Ptolomaeo\nPerdiccaque et Hephaestione comitatus in laevum hostium\n cornu impetum fecero, viderisque me in medio ardore\ncertaminis, ipse dextrum move et turbatis signa infer.\nTu, Antigene, et tu, Leonnate, et Tauron, iam\ninvehemini in mediam aciem et urgebitis frontem.\n \n ",
                "15":"\n Hastae\nnostrae praelongae et validae non alias magis quam\n adversus beluas rectoresque earum usui esse poterunt :\ndeturbate eos, qui vehuntur, et ipsas confodite.\nAnceps genus auxilii est et in suos acrius furit: in hostem\nenim imperio,\n \n ",
                "16":"\n in suos pavore agitur.” Haec elocutus\nconcitat equum primus. Iamque, ut destinatum erat,\n invaserat ordines hostium, cum Coenus ingenti vi a\nlaevo cornu invehitur.\n \n ",
                "17":"\n Phalanx quoque mediam Indorum\n aciem uno impetu perrupit. At Porus, qua\nequitem invehi senserat, beluas agi iussit: sed tardum\net paene inmobile animal equorum velocitatem aequare\n non poterat. Ne sagittarum quidem ullus erat\nbarbarie usus.\n \n ",
                "18":"\n Quippe longas et praegraves, nisi prius in\nterra statuerunt arcum, haud satis apte et commode\ninponunt, tum humo lubrica et ob id inpediente\nconatum molientes ictus celeritate hostium occupantur.\n \n \n ",
                "19":"\n Ergo spreto regis imperio — quod fere fit, ubi\nturbatis acrius metus quam dux imperare coepit — totidem\nerant imperatores, quot agmina errabant: \n ",
                "20":"\n alius\niungere aciem, alius dividere, stare quidam et nonnulli\ncircumvehi terga hostium iubebant,\n \n ",
                "21":"\n nihil in medium consulebatur. Porus tamen cum paucis, quibus metu\npotior fuerat pudor, colligere dispersos, obvius hosti\nire pergit elephantosque ante agmen suorum agi iubet.\n \n ",
                "22":"\n Magnum beluae iniecere terrorem, insolitusque stridor\nnon equos modo,\n \n ",
                "23":"\n tam pavidum ad omnia animal, sed viros quoque ordinesque turbaverat. Iam fugae\ncircumspiciebant locum paulo ante victores, cum Alexander\nAgrianos et Thracas leviter armatos, meliorem concursatione\nquam communis militem, emisit in beluas.\n \n ",
                "24":"\n Ingentem hi vim telorum iniecere et elephantis et regentibus eos. Phalanx quoque instare constanter territis\ncoepit. \n ",
                "25":"\n Sed quidam avidius persecuti beluas in semet\ninritavere vulneribus. \n ",
                "26":"\n Obtriti ergo pedibus earum ceteris,\nut parcius instarent, fuere documentum.\n \n ",
                "27":"\n Praecipue terribilis ilia facies erat, cum manu arma virosque corriperent et super se regentibus traderent.\nAnceps ergo pugna nunc sequentium, nunc fugientium\nelephantos in multum diei varium certamen extraxit,\ndonec securibus — id namque genus auxilii praeparatum\nerat — \n ",
                "28":"\n pedes amputare coeperunt. Copidas vocabant gladios leviter curvatos, falcibus similes, quis\nadpetebant beluarum manus. Nec quicquam\ninexpertum non mortis modo, sed etiam in ipsa morte novi\nsupplicii timor omittebat.\n \n ",
                "29":"\n \n Ergo elephanti vulneribus\n \ntandem fatigati suos impetu sternunt, et, qui rexerant\neos, praecipitati in terram ab ipsis obterebantur.\nIamque pecorum modo magis pavidi quam infesti ultra\naciem exigebantur,\n \n ",
                "30":"\n cum Porus destitutus a pluribus\n tela multa ante praeparata in circumfusos ex\nelephanto suo coepit ingerere. Multisque eminus vulneratis\nexpositus ipse ad ictus undique petebatur.\n \n ",
                "31":"\n Novem iam\nvulnera hinc tergo, illinc pectore exceperat multoque\nsanguine profuso languidis manibus magis elapsa quam\n excussa tela mittebat.\n \n ",
                "32":"\n Nec segnius belua instincta\nrabie, nondum saucia invehebatur ordinibus, donec\nrector beluae regem conspexit fluentibus membris\nomissisque armis vix compotem mentis.\n \n ",
                "33":"\n Tum beluam in\nfugam concitat sequente Alexandro: sed equus eius\n multis vulneribus confossus deficiensque procubuit\nposito magis rege quam effuso.\n \n ",
                "34":"\n Itaque, dum equum\nmutat, tardius insecutus est. Interim frater Taxilis,\nregis Indorum, praemissus ab Alexandro monere\ncoepit Porum, ne ultima experiri perseveraret dederetque\n se victori.\n \n ",
                "35":"\n At ille, quamquam exhaustae erant vires\ndeficiebatque sanguis, tamen ad notam vocem\nexcitatus: “Agnosco,” inquit, “Taxilis fratrem, imperii\nregnique sui proditoris,” et telum, quod unum forte non\neffluxerat, contorsit in eum: quod per medium pectus\n penetravit ad tergum.\n \n ",
                "36":"\n Hoc ultimo virtutis opere edito\nfugere acrius coepit. Sed elephantus quoque, qui\nmulta exceperat tela, deficiebat: itaque sistit fugam\n \npeditemque sequenti hosti obiecit. \n ",
                "37":"\n Iam Alexander\nconsecutus erat et pertinacia Pori cognita vetabat\nresistentibus parci. Ergo undique et in pedites et in ipsum\nPorum tela congesta sunt, quis tandem gravatus labi\nex belua coepit. \n ",
                "38":"\n Indus, qui elephantum regebat, descendere eum ratus more solito elephantum procumbere\niussit in genua: qui ut se submisit, ceteri quoque —\nita enim instituti erant — demisere corpora in terram.\n\n \n \n ",
                "39":"\n Ea res et Porum et ceteros victoribus tradidit.) Rex\nspoliari corpus Pori, interemptum esse credens, iubet, et, qui detraherent loricam vestemque, concurrere, cum\nbelua dominum tueri et spoliantes coepit adpetere\nlevatumque corpus eius rursus dorso suo inponere. Ergo\ntelis undique obruitur, confossoque eo in vehiculum\nPorus inponitur. \n ",
                "40":"\n Quem rex ut vidit adlevantem oculos, non odio, sed miseratione commotus: “Quae,\nmalum,” inquit, “amentia te coegit rerum mearum cognita\nfama belli fortunam experiri, cum Taxilis esset in\ndeditos clementiae meae tam propinquum tibi exemplum?”\n \n ",
                "41":"\n At ille: “Quoniam,” inquit, “percontaris, respondebo ea libertate, quam interrogando fecisti: neminem me\nfortiorem esse censebam. Meas enim noveram vires,\nnondum expertus tuas: fortiorem esse te belli docuit\neventus. Sed ne sic quidem parum felix sum, secundus\ntibi.” Rursus interrogatus, quid ipse victorem statuere debere censeret: \n ",
                "42":"\n “Quod hic,” inquit, “dies tibi suadet,\n \n ",
                "43":"\n quo expertus es, quam caduca felicitas esset.” Plus\nmonendo profecit, quam si precatus esset: quippe\nmagnitudinem animi eius interritam ac ne fortuna\n \nquidem infractam non misericordia modo, sed etiam\nhonore excipere dignatus est.\n \n ",
                "44":"\n Aegrum curavit haud\nsecus, quam si pro ipso pugnasset: confirmatum contra\nspem omnium in amicorum numerum recepit, mоx\n donavit ampliore regno, quam tenuit.\n \n ",
                "45":"\n Nec sane\nquicquam ingenium eius solidius aut constantius habuit\nquam admirationem verae laudis et gloriae: simplicius\ntamen famam aestimabat in hoste quam in cive. Quippe\na suis credebat magnitudinem suam destrui posse, eandem\n clariorem fore, quo maiores fuissent, quos ipse\nvicisset. \n "
            }
        },
        "6":{
            "0":{
                "0":"\n \nAlexander tam memorabili victoria laetus,\n qua sibi\nOrientis finis apertos esse censebat, Soli victimis caesis\nmilites quoque, quo promptioribus animis reliqua belli\nobirent, pro contione laudatos docuit, quidquid Indis\nvirium fuisset, illa dimicatione prostratum: \n ",
                "1":"\n cetera opimam praedam fore celebratasque opes in ea regione\neminere, quam peterent. Proinde iam vilia et obsoleta\nesse spolia de Persis: gemmis margaritisque et auro\natque ebore Macedoniam Graeciamque, non suas tantum\ndomos repleturos. \n ",
                "2":"\n Avidi milites et pecuniae et gloriae, simul quia numquam eos adfirmatio eius\nfefellerat, pollicentur operam: dimissisque cum bona spe\nnavigia exaedificari iubet, ut, cum totam Asiam percucurrisset,\n \n ",
                "3":"\n finem terrarum, mare, inviseret. Multa\n \nmateria navalis in proximis montibus erat: quam\ncaedere adgressi magnitudinis invisitatae repperere\nserpentes.\n \n ",
                "4":"\n Rhinocerotes quoque, rarum alibi animal, in\nisdem montibus erant. Ceterum hoc nomen beluis inditum\n a Graecis: sermonis eius ignari Indi aliud lingua\nsua usurpant.\n \n ",
                "5":"\n Rex duabus urbibus conditis in utraque\nfluminis, quod superaverat, ripa copiarum duces\ncoronis et M aureis singulos donat: ceteris quoque pro\nportione aut gradus, quem in amicitia obtinebant, aut\n navatae operae honos habitus est.\n \n ",
                "6":"\n Abisares, qui,\npriusquam cum Poro dimicaretur, legatos ad Alexandrum\nmiserat, rursus alios misit pollicentes, omnia facturum,\nquae imperasset, modo ne cogeretur corpus suum\ndedere: neque enim aut sine regio imperio victurum aut\n regnaturum esse captivum.\n \n ",
                "7":"\n Cui Alexander nuntiari\niussit, si gravaretur ad se venire, ipsum ad eum esse\nventurum.\n Hinc praerapido amne superato ad interiora Indiae\nprocessit.\n \n ",
                "8":"\n Silvae erant prope in inmensum spatium\n diffusae procerisque et in eximiam altitudinem editis\narboribus umbrosae.\n \n ",
                "9":"\n Plerique rami instar ingentium\nstipitum flexi in humum rursus, qua se curvaverant,\nerigebantur, adeo ut species esset non rami resurgentis,\nsed arboris ex sua radice generatae.\n \n ",
                "10":"\n Caeli temperies\n salubris: quippe et vim solis umbrae levant et aquae\nlarge manant e fontibus.\n \n ",
                "11":"\n Ceterum hic quoque\nserpentium magna vis erat squamis fulgorem auri\n \nreddentibus. Virus haud ullum magis noxium est: quippe\nmorsum praesens mors sequebatur, donec ab incolis remedium\noblatum est. \n ",
                "12":"\n Hinc per deserta ventum est ad\nflumen Hyraotim. Iunctum erat flumini nemus\nopacum arboribus alibi invisitatis agrestiumque pavonum multitudine frequens. \n ",
                "13":"\n Castris inde motis oppidum haud\nprocul positum corona capit obsidibusque acceptis\nStipendium inponit.\n\n Ad magnam deinde, ut in ea regione, urbem\npervenit,\n \n ",
                "14":"\n non muro solum, sed etiam palude munitam. Ceterum barbari vehiculis inter se iunctis dimicaturi\noccurrerunt: tela aliis hastae, aliis secures erant,\ntransiliebantque in vehicula strenuo saltu, cum succurrere\nlaborantibus suis vellent. \n ",
                "15":"\n Ac primo insolitum genus\npugnae Macedonas terruit, cum eminus vulnerarentur : deinde spreto tam incondito auxilio ab utroque latere\nvehiculis circumfusi repugnantes fodere coeperunt. \n ",
                "16":"\n Et\nvincula, quis conserta erant, iussit incidi, quo facilius\nsingula circumvenirentur. Itaque VIII milibus suorum\namissis in oppidum refugerunt. \n ",
                "17":"\n Postero die scalis undique admotis muri occupantur. Paucis pernicitas\nsaluti fuit: qui ubi cognito urbis excidio paludem\ntransnavere, in vicina oppida ingentem intulere terrorem\ninvictum exercitum et deorum profecto advenisse\nmemorantes.\n \n \n ",
                "18":"\n Alexander ad vastandam eam regionem Perdicca\ncum expedita manu misso partem copiarum Eumeni\ntradidit, ut is quoque barbaros ad deditionem\nconpelleret: ipse ceteros ad urbem validam, in quam aliarum\n \nquoque confugerant incolae, duxit.\n \n ",
                "19":"\n Oppidani missis,\nqui regem deprecarentur, nihilo minus bellum\nparabant. Quippe orta seditio in diversa consilia diduxerat\nvulgum: alii omnia deditione potiora, quidam nullam\n opem in ipsis esse ducebant.\n \n ",
                "20":"\n Sed dum nihil in\ncommune consulitur, qui deditioni inminebant, apertis\nportas hostem recipiunt.\n \n ",
                "21":"\n Alexander quamquam belli\nauctoribus iure poterat irasci, tamen omnibus venia data\net obsidibus acceptis ad proximam deinde urbem castra\n movit.\n \n ",
                "22":"\n Obsides ducebantur ante agmen: quos cum ex\nmuris agnovissent, utpote gentis eiusdem, in\ncolloquium incolae vocaverunt. Illi clementiam regis\nsimulque vim commemorando ad deditionem eos\nconpulere: ceterasque urbes simili modo domitas in fidem\n accepit.\n\n \n ",
                "23":"\n Hinc in regnum Sopithis perventum est. Gens, ut\nbarbari credunt, sapientia excellet bonisque moribus\nregitur.\n \n ",
                "24":"\n Genitos liberos non parentum arbitrio tollunt\naluntque, sed eorum, quibus spectandi infantum habitum\n cura mandata est. Si quos vitiis insignes aut\naliqua parte membrorum inutiles notaverunt, necari\niubent.\n \n ",
                "25":"\n Nuptiis coeunt non genere аc nobilitate\nconiunctis, sed electa corporum specie, quia eadem\naestimatur in liberis.\n \n ",
                "26":"\n Huius gentis oppidum, cui Alexander\n admoverat copias, ab ipso Sopithe obtinebatur.\nClausae erant portae, sed nulli in muris turribusque\nse armati ostendebant, dubitabantque Macedones,\ndeseruissent urbem incolae an fraude se occulerent:\n \n ",
                "27":"\n cum\nsubito patefacta porta rex Indus cum duobus adultis\n \nfiliis occurrit multum inter omnes barbaros eminens\ncorporis specie. \n ",
                "28":"\n Vestis erat auro purpuraque distincta,\nquae etiam crura velabat, aureis soleis inseruerat\ngemmas, lacerti quoque et brachia margaritis ornata erant,\n \n ",
                "29":"\n pendebant ex auribus insignes candore ac magnitudine lapilli, baculum aureum berylli distiuguebant. Quo\ntradito precatus, ut sospes acciperet, se liberosque et\ngentem suam dedidit.\n \n ",
                "30":"\n \n Nobiles ad venandum canes in\nea regione sunt: latratu abstinere dicuntur, cum viderunt\nferam, leonibus maxime infesti. \n ",
                "31":"\n Horum vim ut ostenderet Alexandro, in consaeptum leonem eximiae\nmagnitudinis iussit emitti et quattuor omnino admoveri\ncanes. Qui celeriter feram occupaverunt: tum ex iis, qui\nadsueverant talibus ministeriis, unus canis leoni cum aliis\ninhaerentis crus avellere et,\n \n ",
                "32":"\n quia non sequebatur, ferro amputare coepit. Ne sic quidem pertinacia victa rursus\naliam partem secare institit et inde non segnius\ninhaerentem ferro subinde caedere: at ille in vulnere\nferae dentes moribundus quoque infixerat. Tantam in\nillis animalibus ad venandum cupiditatem ingenerasse naturam memoriae proditum est. \n ",
                "33":"\n Equidem plura\ntranscribo quam credo: nam nec adfirmare sustineo, de\nquibus dubito, nee subducere, quae accepi. \n ",
                "34":"\n Relicto\nigitur Sopithe in suo regno ad fluvium Hypasin\nprocessit Hephaestione, qui diversam regionem subegerat, coniuncto.\n \n ",
                "35":"\n Phegeus erat gentis proximae rex: qui popularibus\nsuis colere agros, ut adsueverant, iussis Alexandro cum donis occurrit nihil, quod imperaret, detrectans. \n "
            },
            "1":{
                "0":"\n \n \nBiduum apud eum substitit rex. Tertio die amnem supe- \nrare decreverat transitu difficilem non spatio solum\naquarum, sed etiam saxis inpeditum:\n \n ",
                "1":"\n percontatus\nigitur Phegea, quae noscenda erant, XII dierum ultra\nflumen per vastas solitudines iter esse cognoscit,\n\n \n ",
                "2":"\n excipere deinde Gangen, maximum totius Indiae fluminum,\nulteriorem ripam colere gentes Gangaridas et Prasios\neorumque regem esse Aggrammen XX milibus equitum\nducentisque peditum obsidentem vias.\n \n ",
                "3":"\n Ad hoc\nquadrigarum II milia trahere et, praecipuum terrorem,\n elephantos, quos III milium numerum explere dicebat.\n\n \n ",
                "4":"\n Incredibilia regi omnia videbantur: igitur Porum —\nnam cum eo erat — percontatur, an vera essent, quae\ndicerentur.\n \n ",
                "5":"\n Ille vires quidem gentis et regni haud\nfalso iactari adfirmat, ceterum, qui regnaret, non modo\n ignobilem esse, sed etiam ultimae sortis: quippe patrem\neius, tonsorem vix diurno quaestu propulsantem famem,\npropter habitum haud indecorum cordi fuisse reginae.\n\n \n ",
                "6":"\n Ab ea in propiorem eius, qui tum regnasset, amicitiae\nlocum admotum interfecto eo per insidias sub specie\n tutelae liberum eius invasisse regnum necatisque pueris\nhunc, qui nunc regnat, generasse, invisum vilemque\npopularibus, magis paternae fortunae quam suae\nmemorem.\n \n ",
                "7":"\n Adfirmatio Pori multiplicem animo regis\niniecerat curam. Hostem beluasque spernebat, situm\n locorum et vim fluminum extimescebat:\n \n ",
                "8":"\n relegatos in\nultimum paene rerum humanarum persequi terminum\net eruere arduum videbatur, rursus avaritia gloriae et\ninsatiabilis cupido famae nihil invium, nihil remotum\nvideri sinebat.\n \n ",
                "9":"\n Et interdum dubitabat, an Macedones\n tot emensi spatia terrarum, in acie et in castris senes\n \nfacti per obiecta flumina, per tot naturae obstantes\ndifficultates secuturi essent: abundantes onustosque\npraeda magis parta frui velle quam adquirenda fatigari.\n \n ",
                "10":"\n Non idem sibi et militibus animi: sese totius orbis\nimperium mente conplexum adhuc in operum suorum primordio stare, militem labore defetigatum proximum\nquemque fructum finito tandem periculo expetere.\n \n ",
                "11":"\n Vicit ergo cupido rationem, et ad contionem vocatis\nmilitibus ad hune maxime modum disseruit:\n “Non ignoro,\n\n \n ",
                "12":"\n milites, multa, quae terrere vos possent, ab incolis Indiae per hos dies de industria esse iactata: sed non\nest inprovisa vobis mentientium vanitas. Sic Ciliciae\nfauces, sic Mesopotamiae campos, Tigrim et Euphraten,\nquorum alterum vado transiimus, alterum ponte, terribiles\nfecerant Persae. \n ",
                "13":"\n Nil umquam ad liquidum fama perducitur: omnia illa tradente maiora sunt vero.\nNostra quoque gloria, cum sit ex solido, plus tamen\nhabet nominis quam operis. \n ",
                "14":"\n Modo quis beluas\nofferentes moenium speciem, quis Hydaspem amnem, quis\ncetera auditu maiora quam vero sustineri posse credebat? Olim, hercules, fugissemus ex Asia, si nos fabulae\ndebellare potuissent. \n ",
                "15":"\n Creditisne elephantorum greges\nmaiores esse, quam usquam armentorum sunt, cum et\nrarum sit animal nec facile capiatur multo que difficilius\nmitigetur? \n ",
                "16":"\n Atqui eadem vanitas copias peditum \nequitumque numeravit. Nam flumen, quo latius\nfusum est, hoc placidius stagnat: quippe angustis ripis\ncoercita et in angustiorem alveum elisa torrentes aquas\ninvehunt, contra spatio alvei segnior cursus est.\n \n ",
                "17":"\n Praeterea\n in ripa оmnе periculum est, ubi adplicantes\nnavigia hostis expectat. Ita, quantumcumque flumen\nintervenit, idem futurum discrimen est evadentium in\nterram.\n \n \n ",
                "18":"\n Sed omnia ista vera esse fingamus: utrumne\nnos magnitudo beluarum an multitudo hostium terret?\n Quod pertinet ad elephantos, praesens habemus\nexemplum: in suos vehementius quam in nos incucurrerunt:\ntam vasta corpora securibus falcibusque mutilata sunt.\n\n \n ",
                "19":"\n Quid autem interest, totidem sint, quot Porus habuit,\nan in milia, cum uno aut altero vulnerato videritis ceteros\n in fugam declinari? Dein paucos aegre et\nincommode regunt:\n \n ",
                "20":"\n congregata vero tot milia ipsa se\nelidunt, ubi nec stare nec fugere potuerint inhabiles\nvastorum corporum moles. Equidem sic animalia ista\ncontempsi, ut, cum haberem ipse, non opposuerim, satis\n gnarus, plus suis quam hostibus periculi inferre.\n\n \n ",
                "21":"\n At enim equitum peditumque multitudo vos commovet!\nCum paucis enim pugnare soliti estis et nunc primum\ninconditam sustinebitis turbam.\n \n ",
                "22":"\n Testis adversus\nmultitudinem invicti Macedonum roboris Granicus amnis\n et Cilicia inundata cruore Persarum et Arbela, cuius\ncampi devictorum a nobis ossibus strati sunt.\n \n ",
                "23":"\n Sero\nhostium legiones numerare coepistis, postquam\nsolitudinem in Asia vincendo fecistis. Cum per\nHellespontum navigaremus, de paucitate nostra cogitandum fuit:\n \nnunc nos Scythae sequuntur, Bactriana auxilia praesto\nsunt, Dahae Sogdianique inter nos militant. \n ",
                "24":"\n Nec tamen illi turbae confido: vestras manus intueor, vestram\nvirtutem rerum, quas gesturus sum, vadem praedemque\nhabeo. Quamdiu vobiscum in acie stabo, nec mei nee hostium exercitus numero: vos modo animos mihi\nplenos alacritatis ac fiduciae adhibete. \n ",
                "25":"\n Non in limine\noperum laborumque nostrorum, sed in exitu stamus:\npervenimus ad solis ortum et Oceanum. Nisi obstat\nignavia, inde victores perdomito fine terrarum revertemur in patriam. Nolite, quod pigri agricolae faciunt,\nmaturos fructus per inertiam amittere e manibus.\n \n ",
                "26":"\n Maiora sunt periculis praemia: dives eadem et inbellis\nest regio. Itaque non tam ad gloriam vos duco quam\nad praedam. Digni estis, qui opes, quas illud mare litoribus invehit, referatis in patriam, digni, qui nihil\ninexpertum, nihil metu omissum relinquatis. \n ",
                "27":"\n Per vos\ngloriamque vestram, qua humanum fastigium exceditis,\nperque et mea in vos et in me vestra merita, quibus\ninvicem contendimus, oro quaesoque, ne humanarum rerum terminos adeuntem alumnum commilitonemque\nvestrum, ne dicam regem, deseratis. \n ",
                "28":"\n Cetera vobis\nimperavi: hoc unum debiturus sum. Et is vos rogo, qui\nnihil umquam vobis praecepi, quin primus me\npericulis obtulerim, qui saepe aciem clipeo meo texi. Ne infregeritis in manibus meis palmam, qua Herculem\nLiberumque Patrem, si invidia afuerit, aequabo. \n ",
                "29":"\n Date\n \nhoc precibus meis et tandem obstinatum silentium\nrumpite. Ubi est ille clamor, alacritatis vestrae index?\nubi ille meorum Macedonum vultus? Non agnosco vos,\nmilites, nec agnosci videor a vobis. Surdas iamdudum\n aures pulso, aversos animos et infractos excitare conor.”\n Cumque illi in terram demissis capitibus tacere perseverarent: \n ",
                "30":"\n \n“Nescio quid,” inquit, “in vos inprudens deliqui,\nquod me ne intueri quidem vultis. In solitudine\nmihi videor esse. Nemo respondet, nemo saltem negat.\n\n \n ",
                "31":"\n Quos adloquor? quid autem postulo? Vestram gloriam\net magnitudinem vindicamus. Ubi sunt illi, quorum\ncertamen paulo ante vidi contendentium, qui\npotissimum vulnerati regis corpus exciperent? Desertus,\ndestitutus sum, hostibus deditus.\n \n ",
                "32":"\n Sed solus quoque ire\n perseverabo. Obicite me fluminibus et beluis et illis\ngentibus, quarum nomina horretis: inveniam, qui\ndesertum a vobis sequantur. Scythae Bactrianique erunt\nmecum, hostes paulo ante, nunc milites nostri.\n \n ",
                "33":"\n Mori\npraestat quam precario imperatorem esse. Ite reduces\n domos! ite deserto rege ovantes! Ego hic aut vobis\ndesperatae victoriae aut honestae morti locum inveniam.”\n \n "
            },
            "2":{
                "0":"\n Ne sic quidem ulli militum vox exprimi potuit. Expectabant,\nut duces principesque ad regem perferrent\nvulneribus et continuo labore militiae fatigatos non\n detrectare munia, sed sustinere non posse. Ceterum\nilli metu attoniti in terram ora defixerant.\n \n ",
                "1":"\n Igitur\nprimo fremitus sua sponte, deinde gemitus quoque\noritur, paulatimque liberius dolor egeri coepit manantibus\n \nlacrimis, adeo ut rex ira in misericordiam versa ne\nipse quidem, quamquam cupiebat, temperare oculis potuerit.\n\n \n \n ",
                "2":"\n Tandem universa contione effusius flente Соеnus\nausus est cunctantibus ceteris propius tribunal\naccedere significans se loqui velle. \n ",
                "3":"\n Quem ut videre milites detrahentem galeam capiti — ita enim regem\nadloqui mos est —, hortari coeperunt, ut causam exercitus\nageret. \n ",
                "4":"\n Tum Coenus: “Dii prohibeant,” in quit,\n“a nobis inpias mentes! Et profecto prohibent: idem\nanimus est tuis, qui fuit semper, ire, quo iusseris, pugnare, periclitari, sanguine nostro commendare\nposteritati tuum nomen. Proinde, si perseveras, inermes\nquoque et nudi et exangues, utcumque tibi cordi est,\n \n ",
                "5":"\n sequimur vel antecedimus. Sed si audire vis non\nfictas tuorum militum voces, verum necessitate ultima expressas, praebe, quaeso, propitias aures imperium\natque auspicium tuum constantissime secutis et, quocumque\npergis, secuturis. \n ",
                "6":"\n Vicisti, rex, magnitudine\nrerum non hostes modo, sed etiam milites. Quidquid\nmortalitas capere poterat, inplevimus.\n \n ",
                "7":"\n Emensis maria terrasque melius nobis quam incolis omnia nota sunt.\nPaene in ultimo mundi fine consistimus. In alium\norbem paras ire et Indiam quaeris Indis quoque\nignotam. Inter feras serpentesque degentes eruere ex\nlatebris et cubilibus suis expetis,\n \n ",
                "8":"\n ut plura, quam sol videt, victoria lustres. Digna prorsus cogitatio animo tuo,\nsed altior nostro. Virtus enim tua semper in incremento\nerit, nostra vis iam in fine est. \n ",
                "9":"\n Intuere\ncorpora exanguia, tot perfossa vulneribus, tot cicatricibus\n \nputria. Iam tela hebetia sunt, iam arma deficiunt.\nVestem Persicam induti, quia domestica subvehi non\npotest, in externum degeneravimus cultum.\n \n ",
                "10":"\n Quoto\ncuique lorica est? quis equum habet? Iube quaeri,\n quam multos servi ipsorum persecuti sint, quid cuique\nsupersit ex praeda. Omnium victores omnium inopes\nsumus. Nec luxuria laboramus, sed bello instrumenta\nbelli consumpsimus.\n \n ",
                "11":"\n Hunc tu pulcherrimum exercitum\nnudum obicies beluis? Quarum ut multitudinem augeant\n de industria barbari, magnum tamen esse\nnumerum etiam ex mendacio intellego.\n \n ",
                "12":"\n Quodsi adhuc\npenetrare in Indiam certum est, regio a meridie minus\nvasta est: qua subacta licebit decurrere in illud mare,\nquod rebus humanis terminum voluit esse natura.\n \n ",
                "13":"\n Cur\n circuitu petis gloriam, quae ad manum posita est?\nHic quoque occurrit Oceanus. Nisi mavis errare,\npervenimus, quo tua fortuna ducit.\n \n ",
                "14":"\n Haec tecum quam\nsine te cum his loqui malui, non uti inirem\ncircumstantis exercitus gratiam, sed ut vocem loquentium\n potius quam gemitum murmurantium audires.” \n ",
                "15":"\n Ut \n finem orationi Coenus inposuit, clamor undique cum\nploratu oritur regem, patrem, dominum confusis\nappellantium vocibus.\n \n ",
                "16":"\n Iamque et alii duces praecipueque\nseniores, quis ob aetatem et excusatio honestior erat\n et auctoritas maior, eadem precabantur.\n \n ",
                "17":"\n Ille nee\ncastigare obstinatos nec mitigari poterat iratus: itaque inops\nconsilii desiluit ex tribunali claudique regiam iussit\nomnibus praeter adsuetos adire prohibitis.\n \n ",
                "18":"\n Biduum irae\n \ndatum est: tertio die processit erigique duodecim aras\nex quadrato saxo, monumentum expeditionis suae,\nmunimenta quoque castrorum iussit extendi cubiliaque\namplioris formae quam pro corporum habitu relinqui,\nut speciem omnium augeret, posteritati fallax miraculum praeparans.\n \n ",
                "19":"\n Hinc repetens, quae emensus erat, ad flumen\nAcesinen locat castra. Ibi forte Coenus morbo extinctus\nest: cuius morte ingemuit quidem rex, adiecit tamen\npropter paucos dies longam orationem eum exorsum, \n ",
                "20":"\n tamquam solus Macedoniam visurus esset. Iam in\naqua classis, quam aedificari iusserat, stabat. Inter\nhaec Memnon ex Thracia in supplementum equitum\nmilia, praeter eos ab Harpalo peditum VII milia\nadduxerat armaque XXV milibus auro et argento caelata pertulerat. Quis distributis vetera cremari iussit. \n ",
                "21":"\n Mille\nnavigiis aditurus Oceanum discordesque et vetera odia\nretractantes Porum et Taxilen, Indiae reges, firmatae\nper adfinitatem gratiae reliquit in suis regnis summo\nin aedificanda classe amborum studio usus. \n ",
                "22":"\n Oppida quoque duo condidit: quorum alterum Nicaeam\nappellavit, alterum Bucephala, equi, quem amiserat, memoriae\nac nomini dedicans urbem. \n ",
                "23":"\n Elephantis deinde\net inpedimentis terra sequi iussis secundo amne\ndefluxit quadraginta ferme stadia singulis diebus pro- \ncedens, ut opportunis locis exponi subinde copiae\npossent.\n \n "
            },
            "3":{
                "0":"\n \n Perventum erat in regionem, in qua Hydaspes amnis\nAcesini committitur: \n ",
                "1":"\n hinc decurrit in fines Siborum.\nHi de exercitu Herculis maiores suos esse\nmemorant: aegros relictos esse cepisse sedem, quam ipsi\nobtinebant.\n \n ",
                "2":"\n Pelles ferarum pro veste, clavae tela erant,\nmultaque etiam, cum Graeci mores exolevissent,\nstirpis ostendebant vestigia.\n \n ",
                "3":"\n Hinc escensione facta CC et\n L stadia excessit depopulatusque regionem oppidum,\ncaput eius, corona cepit.\n \n ",
                "4":"\n XL milia peditum alia gens\nin ripa fluminum opposuerat: quae amne superato in\nfugam conpulit inclusosque moenibus expugnat.\n\n \n ",
                "5":"\n Puberes interfecti sunt, ceteri venierunt. Alteram deinde\n urbem expugnare adortus magnaque vi defendentium\npulsus multos Macedonum amisit. Sed cum in\nobsidione perseverasset, oppidani desperata salute ignem\nsubiecere tectis seque аc liberos coniugesque, incendio\ncremant.\n \n ",
                "6":"\n Quod cum ipsi augerent, hostes extinguerent,\n nova forma pugnae erat: delebant incolae urbem, hostes\ndefendebant. Adeo etiam naturae iura bellum in\ncontrarium mutat.\n \n ",
                "7":"\n Arx erat oppidi intacta, in qua\npraesidium dereliquit. Ipse e*t navigiis circumvectus arcem.\n Quippe III flumina tota India praeter Gangen maxima\n munimento arcis adplicant undas: a septentrione Indus\nadluit, a meridie Acesines Hydaspi confunditur.\n \n ",
                "8":"\n Cete-\n \nrum amnium coetus maritimis similes fluctus movet,\nmultoque ac turbido limo, quod aquarum concursu\nsubinde turbatur, iter, qua meatur navigiis, in tenuem\nalveum cogitur. \n ",
                "9":"\n Itaque cum crebri fluctus se\ninveherent et navium hinc proras, hinc latera pulsarent, subducere nautae vela coeperunt. Sed ministeria eorum\nhinc aestu, hinc praerapida celeritate fluminum occupantur.\n \n ",
                "10":"\n In oculis omnium duo maiora navigia\nsubmersa sunt: leviora, cum et ipsa nequirent regi, in\nripam tamen innoxia expulsa sunt. Ipse rex in rapidissimos vertices incidit, quibus intorta navis obliqua\net gubernaculi inpatiens agebatur. \n ",
                "11":"\n Iam vestem\ndetraxerat corpori proiecturus semet in flumen, amicique,\nut exciperent eum, haud procul nabant, adparebatque\nanceps periculum tam nataturi quam navigare perseverantis: \n ",
                "12":"\n ergo ingenti certamine concitant remos,\nquantaque vis humana esse poterat, admota est, ut fluctus,\n \n ",
                "13":"\n qui se invehebant, everberarentur. Findi crederes\nundas et retro gurgites cedere. Quibus tandem navis\nerepta non tamen ripae adplicatur, sed in proximum vadum inliditur. Cum amne bellum fuisse crederes.\nErgo aris pro numero fluminum positis sacrificioque\nfacto XXX stadia processit.\n\n \n \n ",
                "14":"\n Inde ventum est in regionem Sudracarum\nMallorumque, quos alias bellare inter se solitos tunc periculi societas iunxerat. Nonaginta milia iuniorum\npeditum in armis erant, praeter hos equitum X milia\n \nnongentaeque quadrigae.\n \n ",
                "15":"\n At Macedones, qui omni\ndiscrimine iam defunctos se esse crediderant, postquam\nintegrum bellum cum ferocissimis Indiae gentibus\nsuperesse cognoverunt, inproviso metu territi rursus seditiosis\n vocibus regem increpare coeperunt:\n \n ",
                "16":"\n Gangen\namnem et, quae ultra essent, coactum transmittere non\ntamen finisse, sed mutasse bellum. Indomitis gentibus\nse obiectos, ut sanguine suo aperirent ei Oceanum.\n\n \n ",
                "17":"\n Trahi extra sidera et solem cogique adire, quae mortalium\n oculis natura subduxerit. Novis identidem\narmis novos hostes existere. Quos ut omnes fundant\nfugentque, quod praemium ipsos manere? caliginem ac\ntenebras et perpetuam noctem profundo incubantem\nmari, repletum inmanium beluarum gregibus fretum,\n inmobiles undas, in quibus emoriens natura defecerit.\n\n \n ",
                "18":"\n Rex non sua, sed militum sollicitudine anxius contione\nadvocata docet inbelles esse, quos metuant. Nihil deinde\npraeter has gentes obstare, quominus terrarum spatia\nemensi ad finem simul mundi laborumque perveniant.\n\n \n ",
                "19":"\n Concessisse illis metuentibus Gangen et multitudinem\nnationum, quae ultra amnem essent: declinasse iter eo,\nubi par gloria, minus periculum esset.\n \n ",
                "20":"\n Iam prospicere\nse Oceanum, iam perflare ad ipsos auram maris: ne\ninviderent sibi laudem, quam peteret. Herculis et\n Liberi Patris terminos transituros illos, regi suo parvo\ninpendio inmortalitatem famae daturos. Paterentur se\nex India redire, non fugere.\n \n \n ",
                "21":"\n Omnis multitudo et maxime\nmilitaris mobilis impetu effertur: ita seditionis non\n \n \n ",
                "22":"\n remedia quam principia maiora sunt. Non alias tam\nalacer clamor ab exercitu est redditus: iubent eum\nducere dis secundis aequareque gloria, quos aemularetur.\nLaetus his adclamationibus ad hostes protinus castra\nmovit. \n ",
                "23":"\n Validissimae Indorum gentes erant et bellum inpigre parabant ducemque ex natione Sudracarum\nspectatae virtutis elegerant: qui sub radicibus montis\ncastra posuit lateque ignes, ut speciem multitudinis\naugeret, ostendit, clamore quoque ac sui moris ululatu\nidentidem adquiescentes Macedonas frustra terrere cоnatus. \n ",
                "24":"\n Iam lux adpetebat, cum rex fiduciae ac spei\nplenus alacres milites arma capere et exire in aciem\niubet. Sed — haud traditur, metune an oborta\nseditione inter ipsos — subito profugerunt barbari certe\net avios montes et inpeditos occupaverunt. \n ",
                "25":"\n Quorum agmen rex frustra persecutus inpedimenta cepit.\n\n Perventum deinde est ad oppidum Sudracarum, in\nquod plerique confugerant, haud maiore fiducia moenium\nquam armorum. \n ",
                "26":"\n Iam admovebat rex, cum vates\nmonere eum coepit,\n \n ",
                "27":"\n ne committeret aut certe differret obsidionem: vitae eius periculum ostendi. Rex\nDemophontem — is namque vates erat — intuens: “Si\nquis,” inquit, “te arti tuae intentum et exta\nspectantem sic interpellet, non dubitem, quin incommodus ac\nmolestus videri tibi possit.” Et cum ille ita prorsus futurum respondisset: \n ",
                "28":"\n “Censesne,” inquit, “tantas res,\nnon pecudum fibras ante oculos habenti ullum esse\n \nmaius inpedimentum quam vatem superstitione captum?”\nNec diutius,\n \n ",
                "29":"\n quam respondit, moratus admoveri iubet\nscalas cunctantibusque ceteris evadit in murum.\nAugusta muri corona erat: non pinnae sicut alibi\n fastigium eius distinxerant, sed perpetua lorica obducta\ntransitum saepserat.\n \n ",
                "30":"\n Itaque rex haerebat magis quam\nstabat in margine clipeo undique incidentia tela\npropulsans:\n \n ",
                "31":"\n nam ipse eminus ex turribus petebatur, nec\nsubire milites poterant, quia superne vi telorum\n obruebantur. Tandem magnitudinem telorum periculi\npudor vicit: quippe cernebant cunctatione sua dedi\nhostibus regem.\n \n ",
                "32":"\n Sed festinando morabantur auxilia. Nam\ndum pro se quisque certat evadere, oneravere scalas:\nquis non sufficientibus devoluti unicam spem regis\n fefellerunt.\n Stabat enim in conspectu tanti exercitus velut in solitudine destitutus. \n "
            },
            "4":{
                "0":"\n Iamque laevam, qua\nclipeum ad ictus circumferebat, lassaverat clamantibus\namicis, ut ad ipsos desiliret, stabantque excepturi: cum\nillе rem ausus est incredibilem atque inauditam\n multoque magis ad famam temeritatis quam gloriae\ninsignem.\n \n ",
                "1":"\n Namque in urbem hostium plenam praecipiti\nsaltu semet ipse inmisit. cum vix sperare posset\ndimicantem certe et non inultum esse moriturum: quippe,\nantequam adsurgeret, opprimi poterat et capi vivus\n Sed forte ita libraverat corpus,\n \n ",
                "2":"\n ut se pedibus\nexciperet: itaque stans init pugnam. Et, ne circumiri\nposset, fortuna providerat.\n \n ",
                "3":"\n Vetusta arbor haud procul\nmuro ramos multa fronde vestitos, velut de industria\nregem protegentes, obiecerat: huius spatioso stipiti\n corpus, ne circumiri posset, adplicuit clipeo tela, quae ex\n \nadverso ingerebantur, excipiens. \n ",
                "4":"\n Nam cum comminus \nunum procul tot manas peterent, nemo tamen auderet\npropius accedere, missilia ramis plura quam clipeo incidebant.\n \n ",
                "5":"\n Pugnabat pro rege primum celebrati\nnominas fama,\n \n ",
                "6":"\n deinde desperatio, magnum ad honeste moriendum incitamentum. Sed cum subinde hostis\nadflueret, iam ingentem vim telorum exceperat clipeo,\niam galeam saxa perfregerant, iam continuo labore\ngravata genua succiderant. \n ",
                "7":"\n Itaque contemptim et\nincaute, qui proximi steterant, incurrerunt: e quibus duos gladio ita excepit, ut ante ipsum exanimes\nprocumberent. Nec cuiquam deinde propius incessendi eum\nanimus fuit: \n ",
                "8":"\n procul iacula sagittasque mittebant. Ille ad omnes ictus expositus non aegre tamen exceptum\npoplitibus corpus tuebatur, donec Indus duorum cubitorum sagittam — namque Indis, ut antea diximus,\nhuius magnitudinis sagittae erant — ita excussit, ut\nper thoracem paulum super latus dextrum infigeret.\n \n ",
                "9":"\n Quo vulnere adflictus magna vi sanguinis emicante remisit\narma moribundo similis adeoque resolutus,\n \n ",
                "10":"\n ut ne ad vellendum quidem telum sufficeret dextra. Itaque\nad spoliandum corpus, qui vulneraverat, alacer gaudio\naccurrit. Quem ut inicere corpori suo manus sensit,\ncredo, ultimi dedecoris indignitate commotus\nlinquentem revocavit animum et nudum hostis latus subrecto mucrone hausit. \n ",
                "11":"\n Iacebant circa regem tria corpora\nprocul stupentibus ceteris. Ille ut, antequam\nultimus spiritus deficeret, dimicans tamen extingueretur,\n \nclipeo se adlevare conatus est et,\n \n ",
                "12":"\n postquam ad\nconitendum nihil supererat virium, dextera inpendentes ramos\nconplexus temptabat adsurgere. Sed ne sic quidem\npotens corporis rursus in genua procumbit manu\nprovocans hostes, si quis congredi auderet.\n \n \n ",
                "13":"\n Tandem Peucestes\n per aliam oppidi partem deturbatis propugnatoribus\nmuri vestigia persequens regis supervenit.\n \n ",
                "14":"\n Quo\nconspecto Alexander iam non vitae spem, sed mortis\nsolacium supervenisse ratus clipeo fatigatum corpus\n excepit. Subinde Timaeus et paulo post Leonnatus, huic\nAristonus supervenit.\n \n ",
                "15":"\n Indi quoque, cum intra moenia\nregem esse conperissent, omissis ceteris illuc\nconcurrerunt urgebantque protegentes eum. E quibus\nTimaeus multis adverso corpore vulneribus acceptis egregiaque\n edita pugna cecidit:\n \n ",
                "16":"\n Peucestes quoque tribus\niaculis confossus non se tamen scuto, sed regem\ntuebabatur: Leonnatus, dum avide ruentes barbaros\nsubmovet, cervice graviter icta semianimis procubuit ante\nregis pedes.\n \n ",
                "17":"\n Iam et Peucestes vulneribus fatigatus\n submiserat clipeum: in Aristono spes ultima haerebat.\nHic quoque graviter saucius tantam vim hostium ultra\nsustinere non poterat.\n \n ",
                "18":"\n Inter haec ad Macedonas regem\ncecidisse fama perlata est. Terruisset alios, quod illos\nincitavit. Namque periculi omnis inmemores dolabris\n perfregere murum et, qua moliti erant aditum,\ninrupere in urbem Indosque plures fugientes quam\ncongredi ausos ceciderunt.\n \n ",
                "19":"\n Non senibus, non feminis, non\ninfantibus parcitur: quisquis occurrerat, ab illo\n \nvulneratum regem esse credebant. Tandemque internecione\nhostium iustae irae parentatum est. \n ",
                "20":"\n Ptolomaeum, qui\npostea regnavit, huic pugnae adfuisse auctor est\nClitarchus et Timagenes, sed ipse scilicet gloriae suae\nnon refragatus afuisse se missum in expeditionem memoriae tradidit. Tanta conponentium vetusta rerum\nmonimenta vel securitas vel, par huic vitium, credulitas\nfuit.\n \n ",
                "21":"\n \n Rege in tabernaculum relato medici lignum\nsagittae corpori infixae ita, ne spiculum moveretur,\n \n ",
                "22":"\n abscidunt. Corpore deinde nudato animadvertunt hamos inesse telo nec aliter id sine pernicie corporis extrahi\nposse quam, ut secando vulnus augerent.\n \n ",
                "23":"\n Ceterum, ne secantes profluvium sanguinis occuparet,\nverebantur: quippe ingens telum adactum erat et penetrasse\nin viscera videbatur. \n ",
                "24":"\n Critobulus, inter medicos artis eximiae, sed in tanto periculo territus, manus\nadmovere metuebat, ne in ipsius caput parum prosperae\ncurationis recideret eventus. \n ",
                "25":"\n Lacrimantem eum ae\nmetu et sollicitudine propemodum exanguem rex\nconspexerat: “Quid,” inquit, “quodve tempus expectas et non quam primum hoc dolore me saltem moriturum\nliberas? \n ",
                "26":"\n An times, ne reus sis, cum insanabile vulnus\nacceperim?” At Critobulus tandem vel finito vel\ndissimulato metu hortari eum coepit, ut se continendum\npraeberet, dum spiculum evelleret: etiam levem corpo- \nris motum noxium fore.\n \n ",
                "27":"\n Rex cum adfirmasset nihil\nopus esse iis, qui semet continerent, sicut praeceptum\nerat, sine motu praebuit corpus. Igitur patefacto\nlatius vulnere et spiculo evolso ingens vis sanguinis\n manare coepit linquique animo rex et caligine oculis\noffusa velut moribundus extendi.\n \n ",
                "28":"\n Cumque profluvium\nmedicamentis frustra inhiberent, clamor simul atque\nplorátus amicorum oritur regem expirasse credentium.\nTandem constitit sanguis, paulatimque animum recepit\n et circumstantes coepit agnoscere.\n \n ",
                "29":"\n Toto eo die ac\nnocte, quae secuta est, armatus exercitus regiam\nobsedit confessus omnes unius spiritu vivere. Nec prius\nrecesserunt, quam conpertum est somno paulisper\nadquiescere. Hinc certiorem spem salutis eius in castra\n rettulerunt.\n \n "
            },
            "5":{
                "0":"\n \n Rex VII diebus curato vulnere necdum obducta cicatrice,\ncum audisset convaluisse apud barbaros famam\nmortis suae, duobus navigiis iunctis statui in medium\nundique conspicuum tabernaculum iussit, ex quo se\n ostenderet perisse credentibus, conspectusque ab\nincolis spem hostium falso nuntio conceptam inhibuit. \n ",
                "1":"\n \nSecundo deinde\n amne defluxit aliquantum intervalli a\ncetera classe praecipiens, ne quies perinvalido adhuc\nnecessaria pulsu remorum inpediretur.\n\n \n ",
                "2":"\n Quarto, postquam navigare coeperat, die pervenit\nin regionem desertam quidem ab incolis, sed frumento\net pecoribus abundantem. Placuit is locus et ad suam\net ad militum requiem.\n \n ",
                "3":"\n Mos erat principibus\namicorum et custodibus corporis excubare ante praetorium,\n \nquotiens adversa regi valitudo incidisset: hoc tum quoque\nmore servato universi cubiculum eius intrant. \n ",
                "4":"\n Ille\nsollicitas, ne quid novi adferrent, quia simul venerant,\npercontatur, num hostium recens nuntiaretur adventus.\n\n \n \n ",
                "5":"\n At Craterus, cui mandatum erat, ut amicorum preces\nperferret ad eum:\n “Credisne,” inquit, “adventu magis\nhostium, ut iam in vallo consisterent, sollicitos esse\nquam cura salutis tuae, \n ",
                "6":"\n ut nunc est, tibi vilis?\nQuantalibet vis omnium gentium conspiret in nos, inpleat\narmis virisque totum orbem, classibus maria consternat, invisitatas beluas inducat: \n ",
                "7":"\n tu nos praestabis invictos.\nSed quis deorum hoc Macedoniae columen ac\nsidus diuturnum fore polliceri potest, cum tam avide\nmanifestis periculis offeras corpus oblitus tot civium\nanimas trahere te in casum? Quis enim tibi superstes aut optat esse aut potest? \n ",
                "8":"\n Eo pervenimus auspicium\natque imperium secuti tuum, unde nisi te reduce nulli\nad penates suos iter est. \n ",
                "9":"\n Quodsi adhuc de Persidis\nregno cum Dareo dimicares, etsi nemo vellet, tamen\nne admirari quidem posset tam promptae esse te ad omne discrimen audaciae: nam ubi paria sunt\npericulum ac praemium, et secundis rebus amplior fructus\nest et adversis solacium maius. \n ",
                "10":"\n Tuo vero capite\nignobilem vicum emi, quis ferat non tuorum modo\nmilitum,\n \n ",
                "11":"\n sed ullius gentis barbarae civis, qui tuam magnitudinem novit? Horret animus cogitationem rei, quam\npaulo ante vidimus. Eloqui timeo invicti corporis\nspolia inertissimas manus fuisse infecturas, nisi te interceptum\nmisericors in nos fortuna servasset. \n ",
                "12":"\n \n \nTotidem proditores, totidem desertores sumus, quot te non\npotuimus persequi. Universos licet milites ignominia\nnotes, nemo recusabit luere id, quod ne admitteret,\npraestare non potuit. Patere nos, quaeso, alio modo\n esse viles tibi.\n \n ",
                "13":"\n Quocumque iusseris, ibimus. Obscura\npericula et ignobiles pugnas nobis deposcimus: temet\nipsum ad ea serva, quae magnitudinem tuam capiunt.\nCito gloria obsolescit in sordidis hostibus, nec\nquicquam indignius est quam consumi eam, ubi non possit\n ostendi.” \n ",
                "14":"\n Eadem fere Ptolomaeus et similia his \nceteri. Iamque confusis vocibus flentes eum orabant,\nut tandem ex satietate laudi modum faceret ac saluti\n suae id est publicae parceret.\n \n ",
                "15":"\n Grata erat regi pietas\namicorum: itaque singulos familiarius amplexus considere\n iubet altiusque sermone repetito:\n \n ",
                "16":"\n “Vobis\nquidem,” inquit, “o fidissimi piissimique civium atque\namicorum, grates ago habeoque non solum eo nomine,\nquod hodie salutem meam vestrae praeponitis, sed quod\na primordiis belli nullum erga me benivolentiae pignus\n atque indicium omisistis, adeo ut confitendum sit\nnumquam mihi vi tam meam fuisse tam caram, quam\nesse coepit, ut vobis diu frui possim.\n \n ",
                "17":"\n Ceterum non\neadem est cogitatio eorum, qui pro me mori optant,\net mea, qui pridem hanc benivolentiam vestram virtute\n meruisse me iudico. Vos enim diuturnum\nfructum ex me, forsitan etiam perpetuum percipere\n \ncupiatis: \n ",
                "18":"\n ego me metior non aetatis spatio, sed gloriae.\nLicuit paternis opibus contento intra Macedoniae\nterminos per otium corporis expectare obscuram et\nignobilem senectutem. Quamquam ne pigri quidem sibi fata\ndisponunt, sed unicum bonum diuturnam vitam existimantes saepe acerba mors occupat. Verum ego, qui\nnon annos meos, sed victorias numero, si munera fortunae\nbene conputo, diu vixi. \n ",
                "19":"\n Orsus a Macedonia\nimperium Graeciae teneo, Thraciam et Illyrios subegi,\nTriballis Maedisque imperito, Asiam, qua Hellesponto, qua Rubro mari subluitur, possideo. Iamque haud\nprocul absum fine mundi, quem egressus aliam naturam,\n \n ",
                "20":"\n alium orbem aperire mihi statui. Ex Asia in Europae\nterminos momento unius horae transivi. Victor\nutriusque regionis post nonum regni mei, post vicesimum atque octavum annum vitae videorne vobis in\nexcolenda gloria,\n cui me uni devovi, posse cessare? Ego\nvero non deero et, ubicumque pugnabo, in theatro terrarum\norbis esse me credam. \n ",
                "21":"\n Dabo nobilitatem\nignobilibus locis, aperiam cunctis gentibus terras, quas natura longe submoverat. In his operibus extingui\nmihi, si fors ita feret, pulchrum est: ea stirpe sum\ngenitus, ut multam prius quam longam vitam debeam\noptare. \n ",
                "22":"\n Obsecro vos, cogitate nos pervenisse in terras,\nquibus feminae ob virtutem celeberrimum nomen est. Quas urbes Samiramis condidit! quas gentis redegit in\npotestatem! quanta opera molita est! Nondum feminam\naequavimus gloria, et iam nos laudis satietas cepit?\n \n ",
                "23":"\n Di faveant, maiora adhuc restant. Sed ita nostra\n \nerunt, quae nondum adiimus, si nihil parvum\nduxerimus, in quo magnae gloriae locus est. Vos modo me\nab intestina fraude et domesticorum insidiis praestate\nsecurum: belli Martisque discrimen inpavidus subibo.\n\n \n ",
                "24":"\n Philippus in acie tutior quam in theatro fuit: hostium\nmanus saepe evitavit, suorum effugere non valuit.\nAliorum quoque regum exitus si reputaveritis, plures a\nsuis quam ab hoste interemptos numerabitis.\n \n ",
                "25":"\n Ceterum,\nquoniam olim rei agitatae in animo meo nunc promendae\n occasio oblata est, mihi maximus laborum\natque operum meorum erit fructus, si Olympias mater\ninmortalitati consecretur, quandoque excesserit vita. Hoc,\nsi licuerit, ipse praestabo: hoc, si me praeceperit\nfatum, vos mandasse me mementote.” Ac tum quidem\n amicos dimisit. Ceterum per conplures dies ibi stativa\nhabuit.\n \n "
            },
            "6":{
                "0":"\n \n Haec dum in India geruntur, Graeci milites nuper\nin colonias a rege deducti circa Bactra orta inter\nipsos seditione defecerant non tam Alexandro infensi\n quam metu supplicii.\n \n ",
                "1":"\n Quippe occisis quibusdam\npopularium, qui validiores erant, arma spectare coeperunt\net Bactriana arce, quae quasi tuta neglegentius\nadservata erat, occupata barbaros quoque in societatem\ndefectionis inpulerant.\n \n ",
                "2":"\n Athenodorus erat princeps eorum,\n qui regis quoque nomen adsumpserat non tam imperii\ncupidine quam in patriam revertendi cum iis, qui\n \n \n ",
                "3":"\n auctoritatem ipsius sequebantur. Huic Biton quidam\nnationis eiusdem, sed ob aemulationem infestus\nconparavit insidias invitatumque ad epulas per Boxum\nquendam Bactrianum in convivio occidit. \n ",
                "4":"\n Postero die\ncontione advocata Bito nitro insidiatum sibi Athenodorum plerisque persuaserat: sed aliis suspecta erat\nfraus Bitonis, et paulatim in plures coepit manare\nsuspicio. \n ",
                "5":"\n Itaque Graeci milites arma capiunt occisuri\nBitonem, si daretur occasio: ceterum principes eorum\niram multitudinis mitigaverunt. \n ",
                "6":"\n Praeter spem suam Biton praesenti periculo ereptus paulo post est\ninsidiatus auctoribus salutis suae. Cuius dolo cognito et\nipsum conprehenderunt et Boxum. \n ",
                "7":"\n Ceterum Boxum\nprotinus placuit interfici, Bitonem etiam per cruciatum\nnecari. Iamque corpori tormenta admovebantur, cum Graeci — incertum, ob quam causam — lymphatis\nsimiles ad arma discurrunt. \n ",
                "8":"\n Quorum fremitu exaudito,\nqui torquere Bitonem iussi erant, omisere veriti, ne id\nfacere tumultuantium vociferatione prohiberentur. \n ",
                "9":"\n Illе,\nsicut nudatus erat, pervenit ad Graecos, et miserabilis facies supplicio destinati in diversum animos repente\nmutavit, dimittique eum iusserunt. \n ",
                "10":"\n Hoc modo poena\nbis liberatus cum ceteris, qui colonias a rege\nattributas reliquerunt, revertit in patriam. Haec circa Bactra\net Scytharum terminos gesta. \n Interim regem duarum gentium,\n \n ",
                "11":"\n de quibus ante\ndictum est, C legati adeunt. Omnes curru vehebantur\neximia magnitudine corporum, decoro habitu: lineae\nvestes in texto auro purpuraque distinctae.\n \n ",
                "12":"\n Ei se dedere\n ipsos, urbes agrosque referebant, per tot aetates\ninviolatam libertatem illius primum fidei dicionique\npermissuros: deos sibi deditionis auctores, non metum:\n\n \n ",
                "13":"\n quippe intactis viribus iugum excipere. Rex coasilio\nhabito deditos in fidem accepit stipendio, quod Arachosiis\nutraque natio pensitabat, inposito: praeterea\nmilia et D equites imperat. Et omnia oboedienter a\nbarbaris facta.\n \n ",
                "14":"\n Invitatis deinde ad epulas legatis\ngentium regulisque exornari convivium iussit. C aurei\nlecti modicis intervallis positi erant, lectis circumdederat\n aulaea purpura auroque fulgentia, quidquid aut\napud Persas vetere luxu aut apud Macedonas nova\ninmutatione corruptum erat, confusis utriusque gentis\nvitiis in illo convivio ostendens.\n \n \n ",
                "15":"\n Intererat epulis\nDioxippus Atheniensis, pugil nobilis et ob eximiam virtutem\n virium iam et regi pernotus et gratus. In vidi\nmalignique increpabant per seria et ludum saginati\ncorporis sequi inutilem beluam: cum ipsi proelium\nimirent, oleo madentem praeparare ventrem epulis.\n \n ",
                "16":"\n Eadem\nigitur in convivio Corratas Macedo iam temulentus\nexit probrare ei coepit et postulare, ut, si vir esset, postero\ndie secum ferro decerneret: regem tandem vel de sua\ntemeritate vel de illius ignavia iudicaturum.\n \n ",
                "17":"\n Et a\nDioxippo contemptim militarem eludente ferociam\n \naccepta condicio est. Ac postero die rex, cum etiam\nacrius certamen exposcerent, quia deterrere non poterat,\n \n ",
                "18":"\n destinata exequi passus est. Ingens vis militum,\ninter quos erant Graeci, Dioxippo studebant. Macedo\niusta arma sumpserat, aereum clipeum hastamque — sarisam vocant — laeva tenens, dextera lanceam\ngladioque cinctus, velut cum pluribus simul dimicaturus:\n \n ",
                "19":"\n Dioxippus oleo nitens et coronatus laeva\npuniceum amiculum, dextra validum nodosumque stipitem\npraeferebat. \n ",
                "20":"\n Ea ipsa res omnium animos expectatione suspenderat: quippe armato congredi nudum dementia,\nnon temeritas videbatur. Igitur Macedo, haud dubius\neminus interfici posse, lanceam emisit. Quam\nDioxippus cum exigua corporis declinatione vitasset,\n\n \n ",
                "21":"\n antequam ille hastam transferret in dextram, adsiluit et stipite mediam eam fregit. Amisso utroque telo\nMacedo gladium coeperat stringere, cum occupatum\nconplexu pedibus repente subductis Dioxippus arietavit in\nterram ereptoque gladio pedem super cervicem iacenti\ninposuit stipitem intentans elisurusque eo victum,\n \n ",
                "22":"\n ni prohibitus esset a rege. Tristis spectaculi eventus non\nMacedonibus modo, sed etiam Alexandro fuit, maxime\nquia barbari adfuerant: quippe celebratam Macedonum\nfortitudinem ad ludibrium recidisse querebatur. \n ",
                "23":"\n Hinc\nad criminationem invidorum adapertae sunt regis aures. Et post paucos dies inter epulas aureum\npoculum ex conposito subducitur, ministrique, quasi amisissent,\n \n ",
                "24":"\n quod amoverant, regem adeunt. Saepe minus est\n \nconstantiae in rubore, quam in culpa: coniectum\noculorum, quibus ut fur destinabatur, Dioxippus ferre non\npotuit et, cum excessisset convivio, litteris conscriptis,\nquae regi redderentur, ferro se interemit.\n \n ",
                "25":"\n Graviter\n mortem eius tulit rex existimans indignationis esse,\nnon paenitentiae testem, utique postquam falso\ninsimulatum eum nimium invidorum gaudium ostendit.\n \n "
            },
            "7":{
                "0":"\n \n Indorum legati dimissi domos paucis post diebus\ncum donis revertuntur. CCC erant equites, MXXX\n currus, quos quadriiugi equi ducebant, lineae vestis\naliquantum, mille scuta Indica et ferri candidi talenta C\nleonesque rarae magnitudinis et tigres,\n \n ",
                "1":"\n utrumque\nanimal ad mansuetudinem domitum, lacertarum quoque\ningentium pelles et dorsa testudinum.\n \n ",
                "2":"\n Cratero deinde\n imperat rex, haud procul amne, per quem erat ipse\nnavigaturus, copias duceret: eos autem, qui comitari\neum solebant, inponit in naves et in fines Mallorum\nsecundo amne devehitur.\n\n \n ",
                "3":"\n Inde Sambagras adiit, validam Indiae gentem, quae\n populi, non regum imperio regebatur. LX milia\npeditum habebant, equitum VI milia: has copias currus D\nsequebantur. in duces spectatos virtute bellica\nelegerant.\n \n ",
                "4":"\n At, qui in agris erant proximis flumini —\nfrequentes autem vicos maxime in ripa habebant — ut\n videre totum amnem, qua prospici poterat, navigiis\nconstratum et tot militum arma fulgentia, territi nova\nfacie deorum exercitum et alium Liberum Patrem,\ncelebre in illis gentibus nomen, adventare credebant.\n \n \n ",
                "5":"\n Hinc militum clamor, hinc remorum pulsus variaeque\nnautarum voces hortantium pavidas aures inpleverant.\n \n ",
                "6":"\n Ergo universi ad eos, qui in armis erant, currant\nfurere clamitantes et cum dis proelium inituros: navigia\nnon posse numerari, quae invictos viros veherent. Tantumque in exercitum suorum intulere terroris, ut\nlegatos mitterent gentem dedituros.\n\n \n \n ",
                "7":"\n His in fidem acceptis ad alias deinde gentes quarto\ndie pervenit. Nihilo plus animi his fuit, quam ceteris\nfuerat. \n ",
                "8":"\n Itaque oppido ibi condito, quod Alexandream appellari iusserat, fines eorum, qui Musicani appellantur,\nintravit. Hic de Teriolte satrape, quem\nParapanisadis praefecerat, isdem arguentibus cognovit\nmultaque avare ac superbe fecisse convictum interfici\niussit. \n ",
                "9":"\n Oxyartes, praetor Bactrianorum, non absolutus modo, sed etiam iure amoris amplioris imperii\ndonatus est finibus. Musicanis deinde in dicionem redactis\nurbi eorum praesidium inposuit.\n \n ",
                "10":"\n Inde per silvas ad asperam Indiae gentem,\nperventum est. Porticanus rex erat, qui se munitae urbi cum magna manu popularium incluserat. Hanc Alexander\ntertio die, quam coeperat obsidere, expugnavit. \n ",
                "11":"\n Et\nPorticanus, cum in arcem confugisset, legatos de\ncondicione deditionis misit ad regem. Sed antequam\nadirent eum, duae turres cum ingenti fragore prociderant: per quarum ruinas Macedones evasere in\narcem. Qua capta Porticanus cum paucis repugnans\nocciditur.\n\n \n \n ",
                "12":"\n Diruta igitur arce et omnibus captivis venundatis\n \nSambi regis fines ingressus\nest multisque oppidis in\nfidem acceptis validissimam gentis urbem cuniculo\ncepit.\n \n ",
                "13":"\n Barbarie simile monstri visum est rudibus\nmilitarium operum: quippe in media ferme urbe armati\n terra existebant nullo suffossi specus ante vestigio\nfacto.\n \n ",
                "14":"\n LXXX milia Indorum in ea regione caesa\nClitarchus est auctor multosque captivos sub corona\nvenisse.\n \n ",
                "15":"\n Rursus Musicani defecerunt: ad quos\nopprimendos missus est Pithon, qui captum principem gentis\n eundemque defectionis auctorem adduxit ad regem. Quo\nAlexander in crucem sublato rursus amnem, in quo\nclassem expectare se iusserat, repetit.\n\n \n ",
                "16":"\n Quarto deinde die secundo amne pervenit ad\noppidum, quod in regno imo erat Sambi. Nuper se ille\n dediderat, sed oppidani detrectabant imperium et\nclauserant portas.\n \n ",
                "17":"\n Quorum paucitate contempta rex D\nAgrianos moenia subire iussit et sensim recedentes\nelicere extra muros hostem, secuturum profecto, si\nfugere eos crederet.\n \n ",
                "18":"\n Agriani, sicut imperatum erat, lacessito\n hoste subito terga verterunt: quos barbari effuse\nsequentes in alios, inter quos ipse rex erat, incidunt.\nRenovato ergo proelio ex III milibus barbarorum DC\n caesi sunt, м capti, ceteri moenibus urbis inclusi.\n \n ",
                "19":"\n Sed\nnon ut prima specie laeta victoria, ita eventu quoque\n fuit: quippe barbari veneno tinxerant gladios. Itaque\nsaucii subinde expirabant, nec causa tam strenuae\nmortis excogitan poterat a medicis, cum etiam leves\nplagae insanabiles essent.\n \n ",
                "20":"\n Barbari autem speraverant in-\n \ncautum et temerarium regem excipi posse. Sed forte\ninter promptissimos dimicans intactus evaserat.\n \n ",
                "21":"\n Praecipue Ptolomaeus, laevo humero leviter quidem saucius,\nsed maiore periculo quam vulnere adfectus, regis\nsollicitudinem in se converterat. Sanguine coniunctus erat, et quidam Philippo genitum esse credebant: certe pelice\neius ortum constabat. \n ",
                "22":"\n Idem corporis custos\npromptissimusque bellator et pacis artibus quam militiae\nmaior et clarior: modico civilique cultu, liberalis\ninprimis adituque facili nihil ex fastu regiae adsumpserat. \n ",
                "23":"\n Ob haec regi an popularibus carior esset,\ndubitari poterat: tum certe primum expertus suorum animos,\nadeo ut fortunam, in quam postea ascendit, in illo\npericulo Macedones ominati esse videantur. \n ",
                "24":"\n Quippe\nnon levior illis Ptolomaei fuit cura quam regi. Qui et proelio et sollicitudine fatigatus cum Ptolomaeo\nadsideret, lectum, in quo ipse adquiesceret, iussit inferri.\n \n ",
                "25":"\n In quem ut se recepit, protinus altior insecutus est\nsomnus. Ex quo excitatus per quietem vidisse se\nexponit speciem draconis oblatam herbam ferentis ore, \n ",
                "26":"\n quam veneni remedium esse monstrasset: colorem\nquoque herbae referebat agniturum, si quis repperisset,\nadfirmans. Inventam deinde — quippe a multis simul\nerat requisita — vulneri inposuit, protinusque dolore\nfinito intra breve spatium cicatrix quoque obducta est. \n ",
                "27":"\n Barbaros ut prima spes fefellerat, se ipsos urbemque\ndediderunt.\n\n Hinc in proximam gentem Patalium perventum est.\n \nRex erat Soeris, qui urbe deserta in montes\nprofugerat:\n \n ",
                "28":"\n itaque Alexander oppido potitur agrosque\npopulatur. Magnae inde praedae actae sunt pecorum\narmentorumque, magna vis reperta frumenti.\n \n ",
                "29":"\n Ducibus\n deinde sumptis amnis peritis defluxit ad insulam medio\nferme alveo enatam.\n \n "
            },
            "8":{
                "0":"\n Ibi diutius subsistere coactus, quia duces socordius\nadservati profugerant, misit, qui conquirerent alios. Nec\nrepertis pervicit cupido visendi Oceanum adeundique\n terminos mundi sine regionis peritis flumini ignoto\ncaput suum totque fortissimorum virorum salutem\npermittere:\n \n ",
                "1":"\n navigabant ergo omnium, per quae ferebantur,\nignari. Quantum inde abesset mare, quae gentes\ncolerent, quam placidum amnis os, quam patiens longarum\n navium esset, anceps et caeca aestimatio\naugurabatur: unum erat temeritatis solacium perpetua felicitas.\n\n \n ",
                "2":"\n Iam CCCC stadia processerant, cum gubernatores\nagnoscere ipsos auram maris et haud procul videri sibi\nOceanum abesse indicant regi.\n \n ",
                "3":"\n Laetus ille hortari\n nauticos coepit, incumberent remis: adesse finem\nlaboris omnibus votis expetitum: iam nihil gloriae deesse,\nnihil obstare virtuti, sine ullo Martis discrimine, sine\nsanguine oram terrae ab illis capi: ne naturam quidem\nlongius posse procedere: brevi incognita nisi inmortalibus\n esse visuros.\n \n ",
                "4":"\n Paucos tamen navigio emisit in\nripam, qui agrestes vagos exciperent, e quibus certiora\nnosci posse sperabat. Illi scrutati omnia tuguria\ntandem latentes repperere.\n \n ",
                "5":"\n Qui interrogati, quam procul\nabessent mari, responderunt nullum ipsos mare ne fama\n \nquidem accepisse: ceterum tertio die perveniri posse\nad aquam amaram, quae corrumperet dulcem. Intellectum\nest mare destinari ab ignaris naturae eius.\n \n ",
                "6":"\n Itaque ingenti alacritate nautici remigant, et proximo\nquoque die, quo propius spes admovebatur, crescebat :\nardor animorum. Tertio iam die mixtum flumini\nsubibat mare leni adhuc aestu confundente dispares undas.\n \n ",
                "7":"\n Tum aliam insulam medio amni sitam evecti paulo\nlentius, quia cursus aestu reverberabatur, adplicant\nclassem et ad commeatus petendos discurrunt,\n \n ",
                "8":"\n securi casus eius, qui supervenit ignaris. Tertia ferme hora erat, cum stata vice Oceanus exaestuans invehi coepit\net retro flumen urgere. Quod primo coercitum, deinde\nvehementius pulsum maiore impetu adversum agebatur.\n \n ",
                "9":"\n quam torrentia praecipiti alveo incurrunt. Ignota vulgo freti natura erat, monstraque et irae deum indicia\ncernere videbantur, identidem intumescens mare et in\ncampos paulo ante siccos descendere superfusum.\n \n ",
                "10":"\n Iamque levatis navigiis et tota classe dispersa, qui\nexpositi erant, undique ad naves trepidi et inproviso malo a\nattoniti recurrunt. \n ",
                "11":"\n Sed in tumultu festinatio quoque\ntarda est. Hi contis navigia pellebant, hi, dum remos\naptari prohibebant, \n ",
                "12":"\n consederant, quidam enavigare\nproperantes, sed non expectatis, qui simul esse debebant,\nclauda et inhabilia navigia languide moliebantur, aliae a\nnavium inconsulte ruentes non receperant: pariterque\net multitudo et paucitas festinantes morabatur. \n ",
                "13":"\n Clamor\nhinc expectare, hinc ire iubentium dissonaeque voces\nnumquam idem atque unum tendentium non oculorum\n \nmodo usum, sed etiam aurium abstulerant.\n \n ",
                "14":"\n Ne in\ngubernatoribus quidem quicquam opis erat, quorum nec\nexaudiri vox a tumultuantibus poterat nec imperium\na territis inconpositisque servari.\n \n ",
                "15":"\n Ergo conlidi inter\n se naves abstergerique invicem remi et alii aliorum\nnavigia urgere coeperunt. Crederes non unius\nexercitus classem vehi, sed duorum navale inisse certamen.\n\n \n ",
                "16":"\n Incutiebantur puppibus prorae, premebantur a\nsequentibus, qui antecedentes turbaverant: iurgantium ira\nperveniebat etiam ad manus.\n \n \n ",
                "17":"\n Iamque aestus totos circa\n flumen campos inundaverat tumulis dumtaxat\neminentibus velut insulis parvis, in quos plerique trepidi\nomissis navigiis enare properant.\n \n ",
                "18":"\n Dispersa classis\npartim in praealta aqua stabat, qua subsederant valles,\n partim in vado haerebat, utcumque inaequale terrae\nfastigium occupaverant undae: cum subito novus et\npristino maior terror incutitur.\n \n ",
                "19":"\n Reciprocari coepit\nmare magno tractu aquis in suum fretum\nrecurrentibus reddebatque terras paulo ante profundo salo mersas.\n Igitur destituta navigia alia praecipitantur in\nproras, alia in latera procumbunt. Strati erant campi\nsarcinis, armis, avulsarum tabularum remorumque\nfragmentis.\n \n ",
                "20":"\n Miles nec egredi in terram nec in nave\nsubsistere audebat identidem praesentibus graviora, quae\n sequerentur, expectans. Vix, quae perpetiebantur,\nvidere ipsos credebant, in sicco naufragia, in amni mare.\n\n \n ",
                "21":"\n Nec finis malorum: quippe aestum paulo post mare\nrelaturum, quo navigia adlevarentur, ignari famem et\n \nultima sibimet ominabantur. Beluae quoque fluctibus\ndestitutae terribiles vagabantur.\n \n ",
                "22":"\n \n Iamque nox\nadpetebat, et regem quoque desperatio salutis aegritudine\nadfecerat. Non tamen invictum animum curae\nobruunt, quin tota nocte persederet in speculis equitesque praemitteret ad os amnis, ut, cum mare rursus exaestuare\nsensissent, praecederent. \n ",
                "23":"\n Navigia quoque et\nlacerata refici et eversa fluctibus erigi iubet\nparatosque esse et intentos, cum rursus mare terras inundasset.\n \n ",
                "24":"\n Tota ea nocte inter vigilias adhortationesque consumpta celeriter et equites ingenti cursu refugere et\nsecutus est aestus. Qui primo aquis leni tractu\nsubeuntibus coepit levare navigia, mox totis campis inundatis\netiam inpulit classem. \n ",
                "25":"\n Plaususque militum\nnauticorumque insperatam salutem inmodico celebrantium gaudio litoribus ripisque resonabat. Unde\ntantum redisset subito mare, quo pridie refugisset,\nquaenam esset eiusdem elementi natura modo discors, modo\nimperio temporum obnoxia, mirabundi requirebant.\n \n ",
                "26":"\n Rex cum ex eo, quod acciderat, coniectaret post solis ortum statum tempus esse, media nocte, ut aestum\noccuparet, cum paucis navigiis secundo amne defluxit\nevectusque os eius CCCC stadia processit in mare\ntandem voti sui compos. Praesidibusque et maris et\nlocorum dis sacrificio facto ad classem rediit. \n "
            },
            "9":{
                "0":"\n Hinc adversum flumen subit classis et altero die \nadpulsa est haud procul lacu salso, cuius incognita\nnatura plerosque decepit temere ingressos aquam. Quippe\nscabies corpora invasit, et contagium morbi etiam in\nalios vulgatum est. \n ",
                "1":"\n Oleum remedio fuit. Leonnato \ndeinde praemisso, ut puteos foderet, qua terrestri\nitinere ducturus exercitum videbatur — quippe sicca erat\nregio —, ipse cum copiis subsistit vernum tempus\nexpectans.\n \n ",
                "2":"\n Interim et urbes plerasque condidit et\n Nearcho atque Onesicrito nauticae rei peritis imperavit,\nut validissimas navium deducerent in Oceanum\nprogressique, quoad tuto possent, naturam maris noscerent:\nvel eodem amne vel Euphrate subire eos posse, cum\nreverti ad se vellent.\n\n \n ",
                "3":"\n \n Iamque mitigata hieme et navibus, quae inutiles\n videbantur, crematis terra ducebat exercitum.\n \n ",
                "4":"\n Nonis\ncastris in regionem Arabiton, inde totidem diebus in\nCedrosiorum perventum est. Liber hic populus\nconcilio habito dedidit se, nec quicquam deditis praeter\n commeatus imperatum est.\n \n ",
                "5":"\n Quinto hinc die venit ad\nflumen: Arabum incolae appellant. Regio deserta et\naquarum inops excipit: quam emensus in Horitas\ntransit. Ibi maiorem exercitus partem Hephaestioni\ntradidit, levem armaturam cum Ptolomaeo Leonnatoque\n partitus est.\n \n ",
                "6":"\n Tria simul agmina populabantur Indos,\nmagnaeque praedae actae sunt: maritimos Ptolomaeus,\nceteros ipse rex et ab alia parte Leonnatus urebant.\nIn hac quoque regione urbem condidit, deductique sunt\nin eam Arachosii.\n\n \n ",
                "7":"\n \n Hinc pervenit ad maritimos Indos. Desertam vastamque\n regionem late tenent ac ne cum finitimis quidem\nullo commercii iure miscentur.\n \n ",
                "8":"\n Ipsa solitudo\n \nnatura quoque inmitia efferavit ingenia: prominent\nungues numquam recisi, comae hirsutae et intonsae sunt.\n \n ",
                "9":"\n Tuguria conchis et ceteris purgamentis maris instruunt.\nFerarum pellibus tecti piscibus sole duratis et maiorum\nquoque beluarum,\n \n ",
                "10":"\n quas fluctus eiecit, carne vescuntur. Consumptis igitur alimentis Macedones primo inopiam,\ndeinde ad ultimum famem sentire coeperunt radices\npalmarum — namque sola ea arbor gignitur — ubique\nrimantes. \n ",
                "11":"\n Et cum haec quoque alimenta\ndefecerant, iumenta caedere adgressi ne equis quidem abstinebant. Et cum deessent, quae sarcinas veherent, spolia\nde hostibus, propter quae ultima Orientis peragraverant,\n \n ",
                "12":"\n cremabant incendio. Famem deinde pestilentia secuta\nest. Quippe insalubrium ciborum noxii suci, ad hoc\nitineris labor et aegritudo animi vulgaverant morbos, et nec manere sine clade nec progredi poterant:\n \n ",
                "13":"\n manentes fames, progressos acrior pestilentia urguebat.\nErgo strati erant campi paene pluribus semivivis quam\ncadaveribus. Ac ne levius quidem aegri sequi poterant:\nquippe agmen raptim agebatur tantum singulis ad spem salutis ipsos proficere credentibus, quantum itineris\nfestinando praeciperent. \n ",
                "14":"\n Igitur, qui defecerant, notos\nignotosque, ut adlevarentur, orabant: sed nec iumenta\nerant, quibus excipi possent, et miles vix arma\nportabat, inminentisque et ipsis facies mali ante oculos erat. Ergo saepius revocati ne respicere quidem suos\nsustinebant misericordia in formidinem versa. \n ",
                "15":"\n Illi\nrelicti deos testes et sacra communia regisque\ninplorabant opem, cumque frustra surdas aures fatigarent, in\n \nrabiem desperatione versi parem suo exitum similesque\nipsis amicos et contubernales precabantur.\n \n \n ",
                "16":"\n Rex\ndolore simul ac pudore anxius, quia causa tantae cladis\nipse esset, ad Phrataphernen, Parthyaeorum satrapen,\n misit; qui iuberet camelis cocta cibaria adferri, aliosque\nfinitimarum regionum praefectos certiores necessitatis\nsuae fecit.\n \n ",
                "17":"\n Nec cessatum est ab his. Itaque fame\ndumtaxat vindicatus exercitus tandem in Cedrosiae\nfines perducitur. Omnium rerum solo fertili regio est:\n in qua stativa habuit, ut vexatos milites quiete\nfirmare! \n ",
                "18":"\n Hic Leonnati litteras accepit conflixisse ipsum \ncum VIII milibus peditum et CCCC equitibus Horitarum\nprospero eventu. A Cratero quoque nuntius venit\nOzinen et Zariaspen, nobilis Persas, defectionem\n molientes oppressos a se in vinculis esse.\n \n ",
                "19":"\n Praeposito\nigitur regioni Sibyrtio — namque Menon, praefectus\neius, nuper interierat morbo — in Carmaniam ipse\nprocessit.\n \n ",
                "20":"\n Astaspes erat satrapes gentis, suspectus res\nnovare voluisse, dum in India rex est: quem\n occurrentem dissimulata ira comiter adlocutus, dum exploraret,\n quae delata erant, in eodem honore habuit.\n \n ",
                "21":"\n Cum inde\npraefecti, sicut imperatum erat, equorum\niumentorumque iugalium vim ingentem ex omni, quae sub imperio\nerat, regione misissent, quibus deerant inpedimenta,\nas restituit.\n \n ",
                "22":"\n Arma quoque ad pristinum refecta sunt\ncultum: quippe haud procul a Perside aberant non pacata\n \nmodo, sed etiam opulenta. \n ",
                "23":"\n Igitur, ut supra dictum\nest, aemulatus Patris Liberi non gloriam solum, quam\nex illis gentibus deportaverat, sed etiam pompam, sive\nillud triumphus fuit ab eo primum institutus sive\nbacchantium lusus,\n \n ",
                "24":"\n statuit imitari animo super humanum fastigium elato. Vicos, per quos iter erat, floribus\ncoronisque sterni iubet, liminibus aedium creterras vino\nrepletas et alia eximiae magnitudinis vasa disponi,\nvehicula deinde constrata, ut plures capere milites\npossent,\n \n ",
                "25":"\n in tabernaculorum modum ornari, alia candidis velis, alia veste pretiosa. Primi ibant amici et cohors\nregia variis redimita floribus coronisque: alibi\ntibicinum cantus, alibi lyrae sonus audiebatur: item\nvehiculis pro copia cuiusque adornatis comissabundus\nexercitus armis, quae maxime decora erant, circumpendentibus. Ipsum convivasque currus vehebat creterris\naureis eiusdemque materiae ingentibus poculis praegravis.\n \n ",
                "26":"\n Hoc modo per dies VII bacchabundum agmen\nincessit, parata praeda, si quid victis saltem adversus\ncomissantes animi fuisset: mille, hercule, viri modo et sobrii VII dierum crapula graves in suo triumpho capere\npotuerunt. \n ",
                "27":"\n Sed fortuna, quae rebus famam\npretiumque constituit, hoc quoque militiae probrum\nvertit in gloriam. Et praesens aetas et posteritas deinde\nmirata est per gentes nondum satis domitas incessisse temulentos barbaris, quod temeritas erat, fiduciam esse\ncredentibus. \n ",
                "28":"\n Hunc apparatum carnifex sequebatur:\n \nquippe satrapes Astaspes, de quo ante dictum est,\ninterfici iussus est:\n \n ",
                "29":"\n adeo nec luxuriae quicquam crudelitas\nnec crudelitati luxuria obstat. \n "
            }
        },
        "7":{
            "0":{
                "0":"\n \nIsdem fere diebus Cleander et Sitalces et cum \nAgathone Heracon superveniunt, qui Parmenionem iussu\nregis occiderant. \n ",
                "1":"\n V milia peditum cum equitibus M,\nsed et accusatores eos e provincia, cui praefuerant,\nsequebantur. \n ",
                "2":"\n Nec tot facinora, quot admiserant, conpensare poterat caedis perquam gratae regi ministerium.\nQuippe cum omnia profana spoliassent, ne sacris\nquidem abstinuerant, virginesque et principes feminarum\nstupra perpessae corporum ludibria deflebant. \n ",
                "3":"\n Invisum\nMacedonum nomen avaritia eorum ac libido barbaris fecerat. \n ",
                "4":"\n Inter omnes tamen eminebat Cleandri furor,\nqui nobilem virginem constupratam servo suo pelicem\ndederat. \n ",
                "5":"\n Plerique amicorum Alexandri non tam\ncriminum, quae palam obiciebantur, atrocitatem, quam\n \nmemoriam occisi per illos Parmenionis, quod tacitum\nprodesse reis apud regem poterat, intuebantur laeti\nreccidisse iram in irae ministros nec ullam potentiam scelere\nquaesitam cuiquam esse diuturnam.\n \n ",
                "6":"\n Rex cognita causa\n pronuntiavit ab accusatoribus unum et id maximum\ncrimen esse praeteritum, desperationem salutis suae:\nnumquam enim talia ausuros, qui ipsum ex India\nsospitem aut optassent reverti aut credidissent\nreversurum.\n \n ",
                "7":"\n Igitur hos quidem vinxit, DC autem militum,\n qui saevitiae eorum ministri fuerant, interfici iussit.\n\n \n ",
                "8":"\n Eodem die sumptum est supplicium de iis quoque,\nquos auctores defectionis Persarum Craterus adduxerat\nHaud multo post Nearchus et Onesicritus,\n \n \n ",
                "9":"\n quos\nlongius in Oceanum procedere iusserat, superveniunt.\n\n \n ",
                "10":"\n Nuntiabant autem quaedam audita, alia conperta:\ninsulam ostio amnis obiectam auro abundare, inopem\nequorum esse — singulos eos conpererant ab iis, qui\nex continenti traicere auderent, singulis talentis emi.\n\n \n ",
                "11":"\n plenum esse beluarum mare: aestu secundo eas\n ferri magnarum navium corpora aequantes, tubae cantu\ndeterritas sequi classem cum magno aequoris strepitu\nvelut demersa navigia subisse aquas.\n \n ",
                "12":"\n Cetera incolis\ncrediderant, inter quae: Rubrum mare non a colore\nundarum, ut plerique crederent, sed ab Erythro rege\n appellari:\n \n ",
                "13":"\n esse haud procul a continenti insulam pal-\n \nmetis frequentibus consitam et in medio fere nemore\ncolumnam eminere, Erythri regis monumentum, litteris\ngentis eius scriptam. \n ",
                "14":"\n Adiciebant navigia, quae lixas\nmercatoresque vexissent, famam auri secutis\ngubernatoribus in insulam esse transmissa nec deinde ab iis postea visa. \n ",
                "15":"\n Rex cognoscendi plura cupidine accensus\nrursus eos terram legere iubet, donec ad Euphratis os\nadpellerent classem: inde adverso amne Babylona\nsubituros.\n\n \n \n ",
                "16":"\n Ipse animo infinita conplexus statuerat omni ad\norientem maritima regione perdomita ex Syria petere \nAfricam, Carthagini infensus, inde Numidiae\nsolitudinibus peragratis cursum Gadis dirigere — ibi namque\ncolumnas Herculis esse fama vulgaverat —, \n ",
                "17":"\n Hispanias\ndeinde, quas Hiberiam Graeci a flumine Hibero vocabant, adire et praetervehi Alpes Italiaeque oram, unde\nin Epirum brevis cursus est. \n ",
                "18":"\n Igitur Mesopotamiae\npraetoribus imperavit ut materia in Libano monte\ncaesa devectaque ad urbem Syriae Thapsacum\nseptingentarum carinas navium ponere: septemremis omnes esse deducique Babylona. Cypriorum regibus imperatum,\nut aes stuppamque et vela praeberent.\n \n ",
                "19":"\n Haec agenti Pori et Taxilis regum litterae\ntraduntur, Abisaren morbo, Philippum, praefectum ipsius, ex\n \nvulnere interisse oppressosque, qui vulnerassent eum.\n\n \n ",
                "20":"\n Igitur Philippo substituit Eudaemonem — dux erat\nThracum —, Abisaris regnum filio eius attribuit.\n\n \n ",
                "21":"\n \n Ventum est deinde Parsagada: Persica est gens,\n cuius satrapes Orsines erat, nobilitate ac divitiis inter\nomnes barbaros eminens.\n \n ",
                "22":"\n Genus ducebat a Cyro,\nquondam rege Persarum: opes et a maioribus traditas\nhabebat et ipse longa imperii possessione cumulaverat.\n\n \n ",
                "23":"\n Is regi cum omnis generis donis, non ipsi modo ea,\n sed etiam amicis eius daturus, occurrit. Equorum\ndomiti greges sequebantur currusque argento et auro\nadornati, pretiosa supellex et nobiles gemmae, aurea\nmagni ponderis vasa vestesque purpureae et signati\nargenti talentum Ш milia.\n \n ",
                "24":"\n Ceterum tanta benignitas\n barbaro causa mortis fuit. Nam cum omnes amicos\nregis donis super ipsorum vota coluisset, Bagoae\nspadoni, qui Alexandrum obsequio corporis devinxerat\nsibi,\n \n ",
                "25":"\n nullum honorem habuit admonitusque a\nquibusdam Bagoam Alexandro cordi esse respondit, amicos\n regis, non scorta se colere nec morís esse Persis,\nmares ducere, qui stupro effeminarentur.\n \n ",
                "26":"\n His auditis\nspado potentiam flagitio et dedecore quaesitam in\ncaput nobilissimi et insontis exercuit. Namque gentis\neiusdem levissimos falsis criminibus clam struxit,\n monitos tum demum ea deferre, cum ipse iussisset.\n \n ",
                "27":"\n In-\n \nterim, quotiens sine arbitris erat, credulas regis aures\ninplebat, dissimulans causam irae, quo gravior criminantis\nauctoritas esset. \n ",
                "28":"\n Nondum suspectus erat\nOrsines, iam tamen vilior: reus enim in secreto agebatur\nlatentis periculi ignarus. Et inportunissimum scortum ne in stupro quidem et dedecoris patientia fraudis\noblitum, quotiens amorem regis in se accenderat, Orsinen\nmodo avaritiae, interdum etiam defectionis arguebat.\n \n ",
                "29":"\n Iam matura erant in perniciem innocentis mendacia, et fatum, cuius inevitabilis sors est, adpetebat. Forte enim sepulchrum Cyri Alexander iussit aperiri, in quo\nerat conditum eius corpus, cui dare volebat inferias.\n \n ",
                "30":"\n Auro argentoque conditorium repletum esse crediderat —\nquippe ita fama Persae vulgaverant —, sed praeter\nclipeum eius putrem et arcus duos Scythicos et acinacem nihil repperit. \n ",
                "31":"\n Ceterum corona aurea inposita amiculo, cui\nadsuerat ipse, solium, in quo corpus iacebat, velavit\nmiratus tanti nominis regem tantis praeditum opibus haud\npretiosius sepultum esse, quam si fuisset e plebe.\n \n ",
                "32":"\n Proximus erat lateri spado: qui regem intuens: “Quid mirum,” inquit, “est inania sepulchra esse regum, cum\nsatraparum domus aurum inde egestum capere non possint?\n \n ",
                "33":"\n Quod ad me attinet, ipse hoc bustum antea non\nvideram, sed ex Dareo ita accepi in milia talentum\ncondita esse cum Cyro. \n ",
                "34":"\n Hinc ilia benignitas in te, ut, quod inpune habere non poterat Orsines, donando\netiam gratiam iniret.” \n ",
                "35":"\n Concitaverat iam animum in\niram, cum ii, quibus negotium idem dederat,\n \nsuperveniunt. Hinc Bagoas, hinc ab eo subornati falsis\ncriminibus occupant aures.\n \n ",
                "36":"\n Antequam accusari se\nsuspicaretur Orsines, in vincula est traditus. Non contentus\nsupplicio insontis spado ipse morituro manum iniecit.\n Quem Orsines intuens: “Audieram,” inquit, “in Asia\nolim regnasse feminas: hoc vero novum est regnare\ncastratum!” \n ",
                "37":"\n Hic fuit exitus nobilissimi Persarum nec \ninsontis modo, sed eximiae quoque benignitatis in\nregem.\n \n ",
                "38":"\n Eodem tempore Phradates regnum adfectasse\n suspectus occiditur. Coeperat esse praeceps ad\nrepraesentanda supplicia, item ad deteriora credenda:\n \n ",
                "39":"\n scilicet\nres secundae valent commutare naturam, et raro\nquisquam erga bona sua satis cautus est. Idem enim\npaulo ante Lyncestem Alexandrum delatum a duobus\n indicibus damnare non sustinuerat,\n \n ",
                "40":"\n humiliores quoque\nreos contra suam voluntatem, quia ceteris videbantur\ninsontes, passus absolvi, hostibus victis regna\nreddiderat:\n \n ",
                "41":"\n ad ultimum vitae tantum ab semetipso\ndegeneravit, ut invicti quondam adversus libidinem animi arbitrio\n scorti aliis regna daret, aliis adimeret vitam.\n\n \n ",
                "42":"\n \n Isdem fere diebus litteras a Coeno accipit de\nrebus in Europa et Asia gestis, dum ipse Indiam\nsubegit.\n \n ",
                "43":"\n Zopyrio, Thraciae praepositus, cum expeditionem\nin Getas faceret, tempestatibus procellisque subito\n \n \n ",
                "44":"\n coortis cum toto exercitu oppressus erat. Qua cognita\nclade Seuthes Odrysas, populares suos, ad defectionem\nconpulerat. Amissa propemodum Thracia ne Graecia\nquidem tumultibus inconcussa mansit. Nam Alexander\npunita insolentia satraparum quorundum, qui, dum in extremo orbe Indorum armis retinetur, summa scelera\natque flagitia in provinciales exercuerant, ceteris metum\niniecerat. Hi in paribus delictis eandem facinorum\npoenam veriti ad mercennariorum militum fidem\nconfugerunt illorum manibus, si ad supplicium poscerentur, se tutaturi aut pecunia, quanta poterat, coacta fuga\nsalutem petiverunt. Qua re cognita litterae ad omnes Asiae\npraetores missae sunt, quibus inspectis e vestigio omnes\nperegrinos milites, qui stipendia sub ipsis facerent,\ndimittere iubebantur. Erat inter eos Harpalus, quem Alexander, quod propter ipsius amicitiam olim a Philippo\neiectus solum verterat, inter fidissimos habebat et post\nMazaei mortem satrapeam Babyloniae attribuerat\nthesaurorumque custodiae praefecerat. Is igitur cum\nfiduciam, quam in singulari regis gratia habere poterat, magnitudine flagitiorum consumpsisset, quinque milia\ntalentorum ex gaza regia abstulit conductaque sex milium\nmercennariorum manu in Europam evasit. Iampridem\nenim luxu et libidinibus in praeceps tractus\ndesperataque regis venia adversus iram eius alienum subsidium circumspexerat et Athenienses, quorum cum potentiam et\nauctoritatem apud ceteros Graecos, tum occultum in\nMacedonas odium norat, sedulo coluerat. Itaque spem suis\nostendit Athenienses adventu suo cognito copiisque et\npecuniis, quas adduceret, coram inspectis protinus arma consiliaque esse sociaturos. Nam a populo inperito et\nmobili per homines inprobos et venales omnia se\nmuneribus conseculurum existimabat.\n \n \n "
            },
            "1":{
                "0":"\n \n Igitur XXX navibus Sunium transmittunt — promuntorium\nest Atticae terrae —, unde portum urbis\npetere decreverant.\n\n \n ",
                "1":"\n His cognitis rex Harpalo Atheniensibusque iuxta\n infestus classem parari iubet Athenas protinus\npetiturus.\n \n ",
                "2":"\n Quod consilium clam agitanti litterae redduntur\nHarpalum intrasse quidem Athenas, pecunia conciliasse\nsibi principum animos: mox concilio plebis habito\niussum urbe excedere ad Graecos milites pervenisse,\n navibus inde Cretam transvectum amico quodam auctore\ninteremptum per insidias.\n \n ",
                "3":"\n His laetus in Europam\ntraiciendi consilium omisit, sed exules praeter eos, qui\ncivili sanguine aspersi erant, recipi ab omnibus\nGraecorum civitatibus, quis pulsi erant, iussit.\n \n ",
                "4":"\n Et Graeci\n haud ausi imperium aspernari, quamquam solvendarum\nlegum id principium esse censebant, bona quoque,\nquae extarent, restituere damnatis.\n \n ",
                "5":"\n Soli Athenienses,\nnon sui modo, sed etiam Graeciae vindices, colluvionem\nordinum hominumque aegre ferebant non regio imperio,\n\n \n ",
                "6":"\n sed legibus moribusque patriis regi adsueti:\nprohibuere igitur exules finibus omnia potius toleraturi\nquam purgamenta quondam urbis suae, tunc etiam\nexilii admitterent.\n\n \n ",
                "7":"\n \n Alexander senioribus militum in patriam remissis\n XIII milia peditum et II milia equitum, quae in Asia\nretineret, eligi iussit existimans modico exercitu\ncontinere posse Asiam, quia pluribus locis praesidia\n \ndisposuisset unperque conditas urbes colonis replesset res\nretinere cupientibus. \n ",
                "8":"\n Ceterum priusquam excerneret,\nquos erat retenturus, edixit, ut omnes milites aes\nalienum profiterentur. Grave plerisque esse conpererat et,\n\n \n ",
                "9":"\n quamquam ipsorum luxu contractum erat, dissolvere tamen ipse decreverat. Illi temptari ipsos rati, quo\nfacilius ab integris sumptuosos discerneret, prolatando\naliquantum extraxerant temporis. Et rex satis gnarus,\nprofessioni aeris pudorem, non contumaciam obstare,\n\n \n ",
                "10":"\n mensas totis castris poni iussit et X milia talentum proferri. Tum demum cum fide facta professio est.\nNec amplius ex tanta pecunia quam C et XXX talenta\nsuperfuere. Adeo ille exercitus, tot divitissimarum\ngentium victor, plus tamen victoriae quam praedae deportavit\nex Asia.\n \n ",
                "11":"\n \n Ceterum ut cognitum est alios\nremitti domos,\n alios retineri, perpetuam eum regni sedem\nin Asia habiturum rati vaecordes et disciplinae\nmilitaris inmemores seditiosis vocibus castra conplent\nregemque ferocius quam alias adorti omnes simul missionem\npostulare coeperunt deformia ora cicatricibus canitiemque capitum ostentantes. \n ",
                "12":"\n Nec aut praefectorum\ncastigatione aut verecundia regis deterriti tumultuoso\nclamore et militari violentia volentem loqui inhibebant,\npalam professi nusquam inde nisi in patriam vestigium\nesse moturos. \n ",
                "13":"\n Tandem silentio facto magis, quia motum esse credebant, quam quia ipsi moveri poterant,\n \nquidnam acturus esset, expectabant:\n \n ",
                "14":"\n cum ille: “Quid\nhaec,” inquit, “repens consternatio et tam procax atque\neffusa licentia denuntiat? Eloqui metuo, palam certe:\nrupistis imperium, et precario rex sum, cui non adloquendi,\n non noscendi monendique aut intuendi vos ius\nreliquistis.\n \n ",
                "15":"\n Equidem cum alios dimittere in patriam,\nalios mecum paulo post deportare statuerim, tam illos\nadclamantes video, qui abituri sunt, quam hos, cum\nquibus praemissos subsequi statui.\n \n ",
                "16":"\n Quid hoc est rei?\n dispari in causa idem omnium clamor est! Pervelim\nscire, utrum, qui discedunt, an, qui retinentur, de me\nquerantur.” \n ",
                "17":"\n Crederes uno ore omnes sustulisse \nclamorem: ita pariter ex tota contione responsum est\n omnes queri.\n \n ",
                "18":"\n Tum ille: “Non, hercule,” inquit, “potest\n fieri, ut adducar querendi simul omnibus hanc causam\nesse, quam ostenditis, in qua maior pars exercitus non\nest, utpote cum plures dimiserim, quam retenturus\nsum.\n \n ",
                "19":"\n Subest nimirum altius malum, quod omnes\navertit a me. Quando enim regem universus deseruit exercitus?\n Ne servi quidem uno grege profugiunt\ndominos, sed est quidam in illis pudor a ceteris destitutos\nrelinquendi.\n \n ",
                "20":"\n Verum ego tam furiosae consternationis\noblitus remedia insanabilibus conor adhibere. Omnem,\nhercule, spem, quam ex vobis conceperam, damno nec\n ut cum militibus meis — iam enim esse desistis —,\n\n \n ",
                "21":"\n sed ut cum ingratissimis operis agere decrevi.\nSecundis rebus, quae circumfluunt vos, insanire coepistis\n \nobliti status eius, quem beneficio exuistis meo, digni,\nhercule, qui in eodem consenescatis, quoniam facilius\nest vobis adversam quam secundam regere fortunam.\n \n ",
                "22":"\n En insolentiam! Illyriorum paulo ante et Persarum\ntributariis Asia et tot gentium spolia fastidio sunt! modo sub Philippo seminudis amicula ex purpura\nsordent! aurum et argentum oculi ferre non possunt!\nLignea enim vasa desiderant et ex cratibus scuta robiginemque\ngladiorum. \n ",
                "23":"\n Hoc cultu nitentes vos accepi\net D talenta aeris alieni, cum omnis regia supellex esset haud amplius quam LX talenta, meorum mox\noperum fundamenta. Quibus tamen — absit invidia\n— \n ",
                "24":"\n Imperium maximae terrarum parti inposui. Asiaene\npertaesum est, quae vos gloria rerum gestarum dis\npares fecit? In Europam ire properatis rege deserto, cum pluribus vestrum defuturum viaticum fuerit, ni\naes alienum luissem, nempe in Asiatica praeda. \n ",
                "25":"\n Nee\npudet profundo ventre devictarum gentium spolia\ncircumferentes reverti velle ad liberos coniugesque,\nquibus pauci praemia victoriae potestis ostendere: nam ceterorum, dum etiam spei vestrae obviam istis, arma\nquoque pignori sunt. \n ",
                "26":"\n Bonis vero militibus cariturus\nsum, pelicum suarum concubinis, quibus hoc solum ex\ntantis opibus superest, in quod inpenditur! Proinde\nfugientibus me pateant limites! facessite hinc ocius! ego cum Persis abeuntium terga tutabor. Neminem\nteneo: \n ",
                "27":"\n liberate oculos meos, ingratissimi cives! Laeti\nvos excipient parentes liberique sine vestro rege\n \nredeuntes! obviam ibunt desertoribus transfugisque!\n \n ",
                "28":"\n Triumphabo,\nmehercule, de fuga vestra et, ubicumque\nero, expetam poenas hos, cum quibus me relinquitis,\ncolendo praeferendoque vobis. Iam autem scietis, et\n quantum sine rege valeat exercitus, et quid opis in me\n uno sit.” \n ",
                "29":"\n Desiluit deinde frendens de tribunali et in \nmedium armatorum agmen se inmisit, notatos quoque,\nqui ferocissime oblocuti erant, singulos manu corripuit\nnec ausos repugnare XIII adservandos custodibus corporis\n tradidit. \n "
            },
            "2":{
                "0":"\n \nQuis crederet saevam paulo ante contionem\nobtorpuisse subito metu,\n \n ",
                "1":"\n etiam cum ad\nsupplicium videret trahi nihilo ausos graviora quam ceteros?\n \n ",
                "2":"\n Sive nominis,\nquod gentes, quae sub regibus vivunt,\nreges inter deos colunt, sive propria ipsius veneratio\n sive fiducia tanta vi exercentis imperium conterruit\neos:\n \n ",
                "3":"\n singulare certe ediderunt patientiae exemplum\nadeoque non sunt accensi supplicio commilitonum, cum\nsub noctem interfectos esse cognossent, ut nihil\nomiserint, quod singuli magis oboedienter et pie facerent.\n\n \n ",
                "4":"\n Nam cum postero die prohibiti aditu fuissent\nAsiaticis modo militibus admissis, lugubrem totis castris\nedidere clamorem denuntiantes protinus sese morituros, si\nrex perseveraret irasci.\n \n \n ",
                "5":"\n At ille pervicacis ad omnia,\nquae agitasset, animi peregrinorum militum contionem\n advocari iubet Macedonibus intra castra cohibitis et,\ncum frequentes coissent, adhibito interprete talem\norationem habuit:\n \n ",
                "6":"\n “Cum ex Europa traicerem in Asiam,\nmultas nobiles gentes, magnam vim hominum imperio\nmeo me additurum esse sperabam. Nec deceptus sum,\n \n \n ",
                "7":"\n quod de his credidi famae. Sed ad illa hoc quoque\naccessit, quod video fortes viros erga reges suos pietatis\ninvictae. \n ",
                "8":"\n Luxu omni fluere credideram et nimia\nfelicitate mergi in voluptates: at, hercules, munia\nmilitiae hoc animorum corporumque robore aeque inpigre toleratis et, cum fortes viri sitis, non fortitudinem\nmagis quam fidem colitis. \n ",
                "9":"\n Hoc ego vero nunc\nprimum profiteor, sed olim scio. Itaque et dilectum e\nvobis iuniorum habui et vos meorum militum corpori\ninmiscui. Idem habitus, eadem arma sunt vobis: obsequium vero et patientia imperii longe praestantior\nest quam ceteris. \n ",
                "10":"\n Ergo ipse Oxyartis Persae filiam\nmecum in matrimonio iunxi non dedignatus ex captiva\nliberos tollere. \n ",
                "11":"\n Mоx deinde cum stirpem generis\nmei latius propagare cuperem, uxorem Darei filiam duxi proximisque amicorum auctor fui ex captivis generandi\nliberos, ut hoc sacro foedere omne discrimen victi et\nvictoris excluderem. \n ",
                "12":"\n Proinde genitos esse vos mihi,\nnon ascitos milites credite! Asiae et Europae unum\natque idem regnum est, Macedonum vobis arma do, inveteravi peregrinam novitatem: et cives mei estis et\nmilites. \n ",
                "13":"\n Omnia eundem ducunt colorem: nec Persis\nMacedonum morem adumbrare nec Macedonibus\nPersas imitari indecorum. Eiusdem iuris esse debent, qui\nsub eodem rege victuri sunt.” Hаc oratione habita Persis corporis sui custodiam\ncredidit, Tersas satellites, Persas apparitores fecit. Per\n \nquos cum Macedones, qui huius seditionis principes erant,\nvincti ad supplicia traherentur, unum ex iis auctoritate\n \n "
            },
            "3":{
                "0":"\n \n et aetate gravent ad regem ita locutum ferunt: “Quousque,”\ninquit, “animo tuo etiam per supplicia et quidem externi\n moris obsequeris? Milites tui, cives tui incognita\ncausa et captivis suis ducentibus trahuntur ad poenam.\nSi mortem meruisse iudicas, saltem ministros supplicii\nmuta.” Amico animo,\n \n ",
                "1":"\n si veri patiens fuisset,\nadmonebatur, sed in rabiem ira pervenerat. Itaque rursus —\n nam parumper, quibus imperatum erat, dubitaverant\n—\n \n ",
                "2":"\n mergi in amnem, sicut vincti erant, iussit. Ne hoc\nquidem supplicium seditionem militum movit. Namque\ncopiarum duces atque amicos eius manipuli adeunt\npetentes, ut, si quos adhuc pristina noxa iudicaret esse\n contactos, iuberet interfici. Offerre se corpora irae:\ntrucidaret. Tandem prae dolore vix mentis compotes\nuniversi concurrunt ad regiam armisque ante fores\nproiectis tunicati astantes, ut nuda et obnoxia poenis\ncorpora admitterentur, fientes orabant. Non se deprecari,\n quin suppliciis sontium expiarentur, quae per\ncontumaciam deliquissent. Regis iracundiam sibi morte\ntristiorem esse. Cumque dies noctesque ante regiam\npersistentes miserabili clamore habituque paenitentiam suam\nadprobarent, biduum tamen adversus humillimas suorum\n preces iracundia regis duravit. Tertio die victus\nconstantia supplicum processit incusataque leniter exercitus\ninmodestia non sine multis utrimque lacrimis in gratiam\nse cum ipsis redire professus est. Digna tamen res visa\n \nest, quae maioribus hostiis expiaretur. Itaque sacrificio\nmagnifice perpetrate Macedonum simul Persarumque\nprimores invitavit ad epulas. Novem milia eo convivio\nexcepisse proditum est memoriae eosque omnes invitante\nrege ex eadem creterra libatisse, Graecis barbarisque\nvatibus cum alia fausta vota praceuntibus, tum inprimis,\nut utriusque imperii societas in idem corpus coalita\nperpetua esset. Maturata deinde est missio, et\ninfirmissimus quisque exauctorati. Amicorum quoque seniorum\nquibusdam commeatum dedit. Ex quibus Clitus\ncognomine Albus Gorgiasque et Polydamas et Antigenes fuere.\nAbeuntibus non modo praeteriti temporis stipendia cum\nfide persolvit, verum etiam talentum adiecit in singulos\nmilites viatici nomine. Filios ex Asiaticis uxoribus\nsusceptos — ad decen milia fuisse traduntur — apud se\nrelinqui iussit, ne in Macedoniam cum parentibus\ntransgressi et coniugibus liberisque prioribus permixti\nfamilias contentionibus et discordiis inplerent: sibi curae fore\npollicitus, ut patrio more instituti militiae artes\nedocerentur. Ita plus decem milia veteranorum dimissa sunt,\nadditusque est, qui eos deduceret, Craterus, ex praecipuis\nregis amicis. Cui si quid humani accidisset,\nPolyperconti parere iussi sunt. Litteris etiam ad Antipatrum\nscriptis honorem emeritis haberi iussit, ut, quotiens ludi\natque certamina ederentur, in primis ordinibus coronati\nspectarent, utque fato functorum liberi inpuberes in\npaterna stipendia succederent. Craterum Macedoniae\nfinitimisque regionibus cum imperio praeesse placuit,\nAntipatrum autem cum supplemento iuniorum Macedonum\nad regem venire. Verebatur enim, ne per discordiam\npraefecti cum Olympiade gravis aliqua clades\nacciperetur. Nam multas ad Alexandrum epistulas mater,\nmultas Antipater miserat, vicissimque alter alterum\nadroganter et acerbe pleraque facere criminabantur, quae ad\ndedecus aut detrimentum regiae maiestatis pertinerent.\nPostquam enim rumor occisi regis temere vulgatus in\nMacedoniam manavit, mater eius sororque Cleopatra\n \ntumultum moverant, et haec quidem patenum regnum,\nOlympias Epirum occupaverat. Forte, dum eiusmodi\nlitterae redduntur, Hephaestion, qui omnium arcanorum\nparticeps haberetur, resignatas ah Alexandro simul\ninspiciebat. Neque retinuit eum rex, sed detractum digito\nanulum ori legentis admovit, nihil eorum, quae perscripta\nessent, in alios efferendum significans. Incusasse autem\nambos fertur et matris insolentia permotus exclamasse,\neam pro habitatione decem mensium, quam in utero sibi\npraebuisset, gravem mercedem exigere, Antipatrum vero\nsuspectum habuisse parta ex Spartanis victoria tollere\nanimos et imperio tot iam annos prorogatо supra\npraefecti modum esse elatum. Itaque cum eius gravitas\natque integritas a quibusdam praedicaretur, respondit\nexterius quidem album videri, sed si penitus introspiceretur,\nMum esse purpureum. Pressit tamen suspicionem suam\nneque ullum manifestius abalienati animi indicium\nprotulit. Credidere tamen plerique Antipatrum arcessi se\nsupplicii causa ratum inpiis insidiis mortis regis, quae\npaulo post secuta est, auctorem extitisse.\nInterea rex, ut inminuti exercitus detrimenta sarciret,\noptimum quemque Persarum in Macedonicos ordines\nadlegit: mille etiam praestantissimos segregavit ad corporis\ncustodiam: aliam hastatorum manum, haud pauciores\ndecem milibus, ad regium tabernaculum excubias agere\niussit. Haec agenti Peucestes supervenit cum viginti\nmilibus sagittariorum funditorumque, quos ex sua\nprovincia coegerat. His per exercitum distributis profectus\nest Susis et Pasitigri amne traiecto apud Caras castra\nmetatus est. Inde quadriduo per Sittacenen ductis\ncopiis Sambana processit ibique per septem dies substitit.\nTridui deinde itinere emenso Celonas perventum est.\nOppidum hoc tenent Boeotia profecti, quos Xerxes ex sedibus\nsuis excitos in Orientem transtulit: servabantque\nargumentum originis peculiarem sermonem ex Graecis\nplerumque vocibus constantem, ceterum propter commercii\nnecessitatem finitimorum barbarorum lingua utebantur.\n\n \nInde Bagistanen ingressus est, regionem opulentam et\nabundantem arborum amoeno et fecundo fetu ceterisque\nad vitae non usum modo, verum etiam delectationem\npertinentibus. Gravis inter haec Eumeni cum\nHephaestione simultas inciderat. Nam servos Eumenis e\ndeversorio, quod pro domino suo occupaverant, Hephaestio\nproturbavit, ut Euius tibicen eo reciperetur. Neque multo\npost, cum iam sopita odia viderentur, nova orta\ncontentione adeo recruducrunt, ut etiam in atrox iurgium et\nacerba utrimque convicia prorumperent. Sed Alexandri\nintercessione imperioque inimicitiae saltem in speciem\nabolitae sunt, cum ille Hephaestioni etiam minatus esset,\nqui in summa regis gratia Eumenem quamvis cupidum\nreconciliationis pertinacius aversabatur.\nPerventum deinde est in Mediae campos, ubi maximi\nequorum greges alebantur: Nisaeos appellant,\nmagnitudine et specie insignes. Plus quinquaginta milia ibi\nreperta esse cum Alexander eo transiret, a comitibus eius\nadnotatum est: olim triplicem numerum fuisse, sed inter\nbellorum turbas maximam eorum partem praedones\nabegisse. Ad triginta dies ibi substitit rex. Eo Atropates,\nMediae satrapes, centum barbaras mulieres adduxit\nequitandi peritas peltisque et securibus armalas: unde\nquidam crediderunt Amazonum ex gente reliquias fuisse.\nSeptimis deinde castris Ecbatana, Mediae caput, pervenit.\nIbi sollemnia dis sacrificia fecit ludosque edidit et\nconviviis festisque diebus laxavit animum, ut ad nova opera\nvalidior esset. Sed ista volventem velut iniecta manu\nfatum alio traxit vitamque carissimo amicorum eius\nneque multo post ipsi quoque regi eripuit. Pueros in\nstadio certantes spectabat, cum nuntiatum est deficere\nHephaestionem, qui ex crapula septimum iam diem aeger\ncubabat. Exterritus amici periculo statim surrexit et\nad hospitium eius celeriter se contulit. Neque tamen\nprius eo pervenit, quam illum mors occupavit. Id regi\nomnium, quae in vita pertulerat, adversorum\nluctuosissimum accidisse certum habetur eumque magnitudine\n \ndosoris in lacrimas et lamenta victum multa animi de\ngradu deiecti argumenta edidisse. Sed ea quidem varie\ntraduntur: illud inter omnes constat, Alexandrum, ut\nquam decentissimas exequias ei duceret, noluisse\nEcbatanis eum sepeliri, sed Babylonem, quo ipse profecturus\nesset, a Perdicca deferri: ibique funus inaudito exemplo\nduodecim milibus talentum locavisse. Per Universum certe\nimperium lugeri eum iussit et, ne memoria eius in\nexercitu exolesceret, equitibus, quibus praefuerat, nullum\npraefecit ducem, sed Hephaestionis alam appellari voluit et,\nquae ille signa instituisset, ea non inmutari. Funebria\ncertamina ludosque, quales numquam editi fuissent,\nmeditatus tria milia artificum coegit: qui non multo post\nin ipsius exequiis certasse traduntur. Nee amici tam\neffuso adfectu ad conciliandam eius gratiam segniter usi\ncertatim repperere, per quae memoria defuncti clarior\nhonoratiorque fieret. Eumenes igitur cum se ob\nsimultatem cum Hephaestione in regis indignationem incurrisse\nsensisset, multis auctor fuit seque et arma sua\nHephaestioni consecrandi pecuniasque ad cohonestandum\nfunus large contulit. Hoc exemplum imitati sunt ceteri:\neoque processit adsentantium inpudentia, ut regi maerore\net desiderio defuncti insanienti persuasum tandem sit,\ndeum esse Hephaestionem. Quo quidem tempore ex\ncopiarum ducibus Agathocles Samius in extremum\npericulum venit, quod eius tumulum praeteriens inlacrimasse\nvisus est. Ac nisi Perdiccas venanti sibi Hephaestionem\nadparuisse ementitus per deos omnes ipsumque\nHephaestionem deierasset, ex ipso se cognovisse, Agathoclem\nnon ut mortuum et vanae divinitatis titulis frustra\nornatum flevisse, verum propter memoriam pristinae\nsodalitatis lacrimas non tenuisse, vir fortis et de rege bene\nmeritus pietatis in amicum graves poenas innoxius\npependisset.\nCeterum ut paulisper a luctu avocaret animum, in\nCossaeorum terram expeditionem suscepit. luga Mediae\nvicina Cossaei tenent, aspera et bellicosa et rapto vivere\n \nassueta gens. Ab his Persarum reges annuo tributo\npacem redimere solebant, ne in subiectam terram\ndecurrentes latrociniis regionem facerent infestant. Nam\nvim temptantes Persas facile reppulerant asperitate\nlocorum defensi, in quae se recipiebant, quotiens\narmis superati erant. Idem muneribus quotannis\nplacabantur, ut regi Ecbatanis, ubi aestiva solebat agere,\nBabylonem remigranti tutus per ea loca transitus esset.\nHos igitur Alexander bipartito agmine adgressus intra\nquadraginta dies perdomuit. Nam ab ipso rege et\nPtolomaeo, qui partem exercitus ducebat, saepe victi, ut\ncaptivos suos reciperent, permisere se victori. Ille validas\nurbes opportunis locis condi iussit, ne abducto exercitu\nfera gens iugum exueret. Motis inde castris, ut militent\nexpeditione recenti fessum reficeret, lento agmine\nBabylonem processit. Iamque vix triginta ab urbe stadia\naberat, cum Nearchus occurrit, quem per Oceanum et\nEuphratis ostia Babylonem praemiserat, oravitque, ne\nfatalem sibi urbem vellet ingredi. Conpertum id sibi ex\nChaldaeis, qui multarum iam praedictionum eventu artis\nsuae fidem abunde probavissent. Rex fama eorum\nhominum constantique adseveratione motus dimissis in\nurbem amicorum plerisque alia via praeter Babylonem\nducit ac ducenta inde stadia stativa conlocat. Sed ab\nAnaxarcho philosophe edoctus contemptis Chaldaeorum\nmonitis, quorum disciplinam inanem aut supervacuam\narbitrabatur, urbem intrat. Legationes eo ex universo\nferme orbe confluxerant. Quibus per conplures dies\nstudiose auditis deinceps ad Hephaestionis exequias\nanimum advertit. Quae summo omnium studio ita\ncelebratae sunt, ut nullius ad id tempus regis feralia\nmagnitudine sumptuum apparatusque celebritate non vicerint.\nPost haec cupido incessit regi per Pallacopam amnem\nad Arabum confinia navigandi: quo delatus urbi\ncondendae commoda sede reperta Graecorum aetate aut\nvulneribus invalidos et, si qui sua sponte remanserant, ibi\nconlocat. Quibus ex sententia perfectis iam futuri securus\n \nChaldaeos inridebat, quod Babylonem non ingressus\ntantum esset incolumis, verum etiam excessisset. Verum\nenimvero revertenti per paludes, quas Euphrates in Pallacopam\neffusus efficit, foedum omen oblatum est. Quippe\nrami desuper inpendentes detractum capiti regis diadema\nproiecerunt in fluctus. Cum deinde alia atque alia\nprodigia nuntiarentur, procurandis eis Graeco simul\nbarbaroque ritu continua sacra facta sunt. Neque tamen\nexpiari nisi morte regis potuere. Qui cum Nearchum\nexcepisset convivio iamque cubitum iturus esset, Medii\nLarisaci obnixis precibus dedit, ut ad eum comissatum\nveniret. Ubi postquam tota node perpotavit, male habere\ncoepit. Ingravescens deinde morbus adeo omnes vires\nintra sextum diem exhausit, ut ne vocis quidem potestas\nesset. Interea milites sollicitudine desiderioque eius anxii,\nquamvis admonentibus ducibus, ne valitudinem regis\nonerarent, expresserunt, ut in conspectum eius admitterentur.\n \n "
            },
            "4":{
                "0":"\n \n Intuentibus lacrimae obortae praebuere speciem iam\nnon regem, sed funus eius visentis exercitus:\n \n ",
                "1":"\n maeror\ntamen circumstantium lectum eminebat. Quos ut rex\naspexit: “Invenietis,” inquit, “cum excessero, dignum\n talibus viris regem?” Incredibile dictu audituque,\n \n ",
                "2":"\n in\neodem habitu corporis, in quem se conposuerat, cum\nadmissurus milites esset, durasse, donec a toto exercitu\nillud ultimum persalutatus est. Dimissoque vulgo\nvelut omni vitae debito liberatus fatigata membra reiecit\n propiusque adsidere iussis amicis —\n \n ",
                "3":"\n nam et vox\ndeficere iam coeperat — detractum anulum digito\nPerdiccae tradidit adiectis mandatis, ut corpus suum ad\nHamm(??)nem ferri iuberent.\n \n ",
                "4":"\n Quaerentibusque his, cui\n \nrelinqueret regnum, respondit, ei, qui esset optimus:\nceterum providere iam se, ob id certamen magnos funebres\nludos parari sibi. \n ",
                "5":"\n Rursus Perdicca interrogante,\nquando caelestes honores haberi sibi vellet, dixit, tum\nvelle, cum ipsi felices essent. \n ",
                "6":"\n Suprema haec vox fuit regis, et paulo post extinguitur.\nAc primo ploratu lamentisque et planctibus tota regia personabat: mox velut in vasta solitudine omnia\ntristi silentio muta torpebant ad cogitationes, quid deinde\nfuturum esset, dolore converso. \n ",
                "7":"\n Nobiles pueri custodiae corporis eius adsueti nec doloris magnitudinem\ncapere nec se ipsos intra vestibulum regiae tenere\npotuerunt. Vagique et furentibus similes tantam urbem\nluctu ac maerore conpleverant nullis questibus omissis,\n \n ",
                "8":"\n quos in tali casu dolor suggerit: ergo, qui extra regiam adstiterant, Macedones pariter barbarique,\nconcurrunt. Nec poterant victi a victoribus in communi\ndolore discerni: Persae iustissimum ac mitissimum\ndominum, Macedones optimum ac fortissimum regem invocantes\ncertamen quoddam maeroris edebant. \n ",
                "9":"\n Nec maestorum solum, sed etiam indignantium voces\nexaudiebantur, tam viridem et in flore aetatis fortunaeque\ninvidia deum ereptum esse rebus humanis. Vigor eius\net vultus educentis in proelium milites, obsidentis\nurbes,\n \n ",
                "10":"\n evadentis in muros, fortes viros pro contione donantis occurrebant oculis. Tum Macedones divinos\n \nhonores negasse ei paenitebat, inpiosque et ingratos fuisse\nse confitebantur, quod aures eius debita appellatione\nfraudassent. Et cum diu nunc in veneratione, nunc in\ndesiderio regis haesissent, in ipsos versa miseratio est.\n\n \n ",
                "11":"\n Macedonia profecti ultra Euphraten in mediis hostibus\nnovum imperium aspernantibus destitutos se esse\ncernebant: sine certo regis herede, sine herede regni\npublicas vires ad se quemque tracturum.\n \n ",
                "12":"\n Bella deinde\ncivilia, quae secuta sunt, mentibus augurabantur: iterum\n non de regno Asiae, sed de rege ipsis\nsanguinem esse fundendum, novis vulneribus veteres\nrumpendas cicatrices:\n \n ",
                "13":"\n senes, debiles modo petita missione a\niusto rege nunc morituros pro potentia forsitan\nsatellitis alicuius ignobilis.\n \n ",
                "14":"\n Has cogitationes volventibus\n nox supervenit terroremque auxit. Milites in armis\nvigilabant, Babylonii alius e muris, alius culmine sui\nquisque tecti prospectabant quasi certiora visuri.\n \n ",
                "15":"\n Nec\nquisquam lumina audebat accendere et, quia oculorum\ncessabat usus, fremitus vocesque auribus captabant ac\n plerumque vano metu territi per obscuras semitas,\nalius alii occursantes, invicem suspecti ac solliciti\nferebantur.\n \n ",
                "16":"\n Persae comis suo more detonsis in lugubri\nveste cum coniugibus ac liberis non ut victorem et\nmodo ut hostem, sed ut gentis suae iustissimum regem\n vero desiderio, lugebant ac sueti sub rege vivere\nnon alium, qui imperaret ipsis, digniorem fuisse confitebantur.\n\n \n ",
                "17":"\n \n Nec muris urbis luctus continebatur, sed\n \nproximam regionem ab ea, deinde magnam partem\nAsiae cis Euphraten tanti mali fama pervaserat. \n ",
                "18":"\n Ad\nDarei quoque matrem celeri ter perlata est: abscissa\nergo veste, quam induta erat, lugubrem sumpsit laceratisque\ncrinibus humi corpus abiecit. \n ",
                "19":"\n Adsidebat ei altera ex neptibus nuper amissum Hephaestionem, cui\nnupserat, lugens propriasque causas doloris in communi\nmaestitia retractabat. \n ",
                "20":"\n Sed omnium suorum mala\nSisigambis una capiebat: illa suam, ilia neptium vicem\nflebat. Recens dolor etiam praeterita revocaverat. Crederes modo amissum Dareum et pariter miserae\nduorum filiorum exequias esse ducendas. Flebat simul\nmortuos vivosque. \n ",
                "21":"\n Quem enim puellarum acturum esse\ncuram? quem alium futurum Alexandrum? iterum esse\nse captas, iterum excidisse regnum. \n ",
                "22":"\n Qui mortuo Dareo ipsas tueretur, repperisse, qui post Alexandrum respiceret,\nutique non reperturas. Subibat inter haec\nanimum LXXX fratres suos eodem die ab Ocho, saevissimo\nregum, trucidatos adiectumque stragi tot filiorum\npatrem, e septem liberis, quos genuisset ipsa, unum superesse, ipsum Dareum floruisse paulisper, ut crudelius\nposset extingui. \n ",
                "23":"\n Ad ultimum dolori succubuit\nobvolutoque capite accidentis genibus suis neptem\nnepotemque aversata cibo pariter abstinuit et luce. \n ",
                "24":"\n Quinto,\npostquam mori statuerat, die extincta est. Magnum profecto Alexandri indulgentiae in eam iustitiaeque in\nomnes captivos documentum est mors huius: quae cum\nsustinuisset post Dareum vivere, Alexandro esse\nsuperstes erubuit.\n \n Et,\n \n ",
                "25":"\n hercule, iuste aestimantibus regem liquet, bona\nnaturae eius fuisse, vitia vel fortunae vel aetatis.\n \n ",
                "26":"\n Vis\nincredibilis animi, laboris patientia propemodum nimia,\nfortitudo non inter reges modo excellens, sed inter\n illos quoque,\n \n ",
                "27":"\n quorum haec sola virtus fuit, liberalitas\nsaepe maiora tribuens, quam a dis petuntur, clementia\nin devictos, tot regna aut reddita, quibus ademerat\nbello aut\n dono data,\n \n ",
                "28":"\n mortis, cuius metus ceteros\nexanimat, perpetua contemptio, gloriae laudisque ut iusto\n maior cupido, ita in iuvene et in tantis neglegenda\nrebus,\n \n ",
                "29":"\n iam pietas erga parentes, quorum Olympiada\ninmortalitati consecrare decreverat, Philippum ultus erat,\n\n \n ",
                "30":"\n iam in omnes fere amicos benignitas, erga milites\nbenivolentia, consilium par magnitudini animi et, quantam\n vix poterat aetas eius capere,\n \n ",
                "31":"\n sollertia, modus\ninmodicarum cupiditatum, veneris intra naturale\ndesiderium usus nec ulla nisi ex permisso voluptas ingenii\nprofecto dotes erant.\n \n ",
                "32":"\n Illa fortunae: dis aequare se et\ncaelestes honores accersere et talia suadentibus oraculis\n credere et dedignantibus venerari ipsum\nvehementius, quam par esset, irasci, in externum habitum\nmutare corporis cultum, imitari devictarum gentium mores,\nquos ante victoriam spreverat.\n \n ",
                "33":"\n Nam iracundiam et\ncupidinem vini sicuti iuventa inritaverat, ita senectus\n mitigare potuisset.\n \n ",
                "34":"\n Fatendum est tamen, cum pluri-\n \nmum virtuti debuerit, plus debuisse fortunae, quam\nsolus omnium mortalium i(??) potestate habuit. Quotiens\nillum a morte revoca vit! \n ",
                "35":"\n quotiens temere in pericula\nvectum perpetua felicitate protexit! Vitae quoque\nfinem eundem illi quem gloriae statuit: expectavere eum fata, dum Oriente perdomito aditoque Oceano,\nquidquid mortalitas capiebat, inpleret.\n \n ",
                "36":"\n Huic regi ducique successor quaerebatur, sed maior\nmoles erat, quam ut unus subire eam posset: itaque\nnomen quoque eius et fama rerum in totum propemodum orbem reges аc regna diffudit, clarissimique sunt\nhabiti, qui etiam minimae parti tantae fortunae\nadhaeserunt.\n \n "
            },
            "5":{
                "0":"\n Ceterum Babylone —\n inde enim devertit oratio —\ncorporis eius custodes in regiam principes amicorum ducesque cupiarum advocavere. Secuta est militum\nturba cupientium scire, in quem Alexandri fortuna\nesset trans itura. \n ",
                "1":"\n Multi duces frequentia militum\nexclusi regiam intrare non poterant, cum praeco exceptis,\nqui nominatim citarentur, adire prohiberet.\n \n ",
                "2":"\n Sed precarium spernebatur imperium. Ac primum eiulatus\ningens ploratusque renovatus est, deinde futuri expectatio\ninhibitis lacrimis silentium fecit. \n ",
                "3":"\n Tunc Perdicca\nregia sella in conspectum volgi data, in qua diadema\nvestisque Alexandri cum armis erant, anulum sibi pridie traditum a rege in eadem sede posuit. Quorum\naspectu rursus obortae omnibus lacrimae integravere\nluctum, et Perdicca: \n ",
                "4":"\n “Ego quidem,” inquit, “anulum,\nquo ille regni atque imperii res obsignare erat solitus,\n \n ",
                "5":"\n traditum ab ipso mihi reddo vobis. Ceterum quam- \nquam nulla clades huic, qua adfecti sumus, par ab\niratis dis excogitari potest, tamen magnitudinem rerum,\nquas egit, intuentibus credere licet, tantum virum deos\nadcommodasse rebus humanis, quarum sorte conpleta\n cito repeterent eum suae stirpi.\n \n ",
                "6":"\n Proinde quoniam\nnihil aliud ex eo superest, quam quod semper ab\ninmortalitate seducitur, corpori utique quam primum\niusta solvamus haud obliti, in qua urbe, inter quos\nsimus, quali praeside ac rege spoliati.\n \n ",
                "7":"\n Tractandum est,\n commilitones, cogitandumque, ut victoriam partam inter\nhos, de quibus parta est, obtinere possimus. Capite\nopus est: hoc nominare in vestra potestate est. Illud\nscire debetis, militarem sine duce turbam corpus esse\nsine spiritu.\n \n ",
                "8":"\n Sextus mensis est, ex quo Roxane\n praegnans est: optamus, ut marem enitatur, cuius regnum\ndis adprobantibus sit futurum, quandoque adoleverit.\nInterim a quibus regi velitis, destinate.” Haec\n Perdicca.\n \n ",
                "9":"\n Tum Nearchus Alexandri modo sanguinem ac\nstirpem regiae maiestati convenire, neminem ait posse\n infitiari,\n \n ",
                "10":"\n ceterum expectari nondum ortum regem et,\nqui iam sit, praeteriri, nec animis Macedonum\nconvenire nec tempori eorum. Esse e Barsine filium regis:\n\n \n ",
                "11":"\n huic diadema dandum. Nulli placebat oratio: itaque\nsuo more hastis scuta quatientes obstrepere\n persevera bant. Iamque prope ad seditionem pervenerant Nearcho\npervicacius tuente sententiam, cum Ptolomaeus:\n \n ",
                "12":"\n “Digna\n \nprorsus est suboles,” inquit, “quae Macedonum imperet\ngenti, Roxanes vel Barsines filius, cuius nomen\nquoque Europam discere pigebit maiore ex parte captivi!\n \n ",
                "13":"\n Est, cur Persas vicerimus, ut stirpi eorum serviamus,\nquod iusti illi reges, Dareus et Xerxes, tot milium agminibus tantisque classibus nequiquam petiverunt?\n \n ",
                "14":"\n Mea sententia haec est, ut sede Alexandri in regia\nposita, qui consiliis eius adhibebantur, coeant, quotiens\nin commune consulto opus fuerit, eoque, quod maior\npars eorum decreverit,\n \n ",
                "15":"\n stetur, duces praefectique cоpiarum his pareant.” Ptolomaeo quidam, pauciores\nPerdiccae adsentiebantur. Tum Aristonus orsus est\ndicere, Alexandrum consultum, cui relinqueret regnum,\nvoluisse optimum deligi: iudicatum autem ab ipso optimum\nPerdiccam, cui anulum tradidisset. \n ",
                "16":"\n Neque enim unum eum adsedisse morienti, sed circumferentem\noculos ex turba amicorum delegisse, cui traderet. Placere\nigitur, summam imperii ad Perdiccam deferri. \n ",
                "17":"\n Nec\ndubitare, quin vera censeret. Itaque universi procedere\nin medium Perdiccam et regis anulum tollere iubebant. Haerebat inter cupiditatem pudoremque et, quo\nmodestius, quod spectabat, adpeteret, pervicacius oblaturos\nesse credebat. \n ",
                "18":"\n Itaque cunctatus diuque, quid ageret,\n\n incertus ad ultimum tamen recessit et post eos, qui\nsedi erant proximi, constitit.\n \n ",
                "19":"\n \n At Meleager, unus e du-\n \ncibus, confirmato animo, quem Perdiccae cunctatio\nerexerat: “Nec di sierint,” inquit, “ut Alexandri fortuna\ntantique regni fastigium in istos humeros ruat:\nhomines certe non ferent. Nihil dico de nobilioribus, quam\n hic est, sed de viris tantum, quibus invitis nihil\nperpeti necesse est.\n \n ",
                "20":"\n Nec vero interest, Roxanes filium,\nquandoque genitus erit, an Perdiccan regem habeatis,\ncum iste sub tutelae specie regnum occupaturus sit.\nItaque nemo ei rex placet, nisi qui nondum natus est,\n et in tanta omnium festinatione non iusta modo, sed\netiam necessaria exactos menses solus expectat et iam\ndivinat marem esse conceptum. Quem vos dubitetis\nparatum esse vel subdere? \n ",
                "21":"\n Si,\nme dius fidius,\nAlexander hunc nobis regem pro se reliquisset, id solum ex\n iis, quae imperasset, non faciendum esse censerem.\n\n \n ",
                "22":"\n Quin igitur ad diripiendos thesauros discurritis?\nharum enim opum regiarum utique populus est heres.”\nHaec elocutus per medios anmatos erupit,\n \n ",
                "23":"\n et, qui\nabeunti viam dederant, ipsum ad pronuntiatam praedam\nsequebantur.\n \n \n "
            },
            "6":{
                "0":"\n \n Iamque armatorum circa Meleagrum frequens globus\nerat in seditionem ac discordiam versa contione,\ncum quidam plerisque Macedonum ignotus ex intima\nplebe: “Quid opus est,” inquit, “armis civilique bello\n habentibus regem,\n \n ",
                "1":"\n quem quaeritis? Arrhidaeus,\nPhilippo genitus, Alexandri paulo ante regis frater,\nsacrorum caerimoniarumque consors modo, nunc solus heres,\npraeteritur a vobis. Quo suo merito? quidve fecit, cur\n \netiam gentium communi iure fraudetur? Si Alexandre)\nsimilem quaeritis, numquam reperietis: \n ",
                "2":"\n si proximum,\nhic solus est.” His auditis contio primo silentium\nvelut iussa habuit, conclamant deinde pariter Arrhidaeum\nvocandum esse mortemque meritos,\n \n ",
                "3":"\n qui contionem sine eo habuissent. Tum Pithon plenus lacrimarum\norditur dicere, nunc vel maxime miserabilem esse\nAlexandrum, qui tam bonorum civium militumque fructu et\npraesentia fraudatus esset. Nomen enim memoriamque\nregis sui tantum intuentes ad cetera caligare eos. \n ",
                "4":"\n Haud ambigue tum in eum, cui regnum destinabatur,\ningessit probra: at, quae obiecerat, magis ipsi odium quam\nArrhidaeo contemptum attulerunt. \n ",
                "5":"\n Quippe dum miserentur,\netiam favere coeperunt. Igitur non alium\nregem se quam eum, qui ad hanc spem genitus esset, passuros pertinaci adclamatione declarant vocarique Arrhidaeum\niubent. \n ",
                "6":"\n Quem Meleager infestus invisusque\nPerdiccae strenue perducit in regiam: et milites\nPhilippum consalutatum regem appellant.\n\n \n \n ",
                "7":"\n Ceterum haec vulgi erat vox, principum alia\nsententia.\n E quibus Pithon consilium Perdiccae exequi\ncoepit tutoresque destinat filio ex Boxane futuro\n \nPerdiccam et Leonnatum, stirpe regia genitos.\n \n ",
                "8":"\n Adiecit, ut\nin Europa Craterus et Antipater res administrarent.\nTum iusiurandum a singulis exactum futuros in\npotestate regis geniti Alexandro.\n \n ",
                "9":"\n Meleager — haud iniuria\n metu supplicii territus cum suis secesserat —\nrursus Philippum trahens secum inrupit regiam\nclamitans suffragari spei de novo rege paulo ante\nconceptae robur aetatis: experirentur modo stirpem\nPhilippi, et filium ac fratrem regum duorum: sibimet\n ipsis potissimum crederent.\n \n ",
                "10":"\n Nullum profundum mare,\nnullum vastum fretum et procellosum tantos ciet\nfluctus, quantos multitudo motus habet, utique si nova et\nbrevi duratura libertate luxuriat.\n \n ",
                "11":"\n Pauci Perdiccae\nmodo electo, plures Philippo, quem spreverant,\n imperium dabant. Nec velle nec nolle quicquam diu\npoterant, paenitebatque modo consilii, modo paenitentiae\nipsius. Ad ultimum tamen in stirpem regiam\ninclinavere studiis.\n \n ",
                "12":"\n Cesserat ex contione Arrhidaeus\nprincipum auctoritate conterritus, et abeunte illo conticuerat\n magis quam elanguerat militaris favor: itaque\nrevocatus vestem fratris, eam ipsam, quae in sella posita\nfuerat, induitur.\n \n ",
                "13":"\n Et Meleager thorace sumpto capit\narma, novi regis satelles. Sequitur phalanx hastis\nclipeos quatiens, expletura se sanguine illorum, qui\n \n \n ",
                "14":"\n adfectaverant nihil ad ipsos pertinens regnum. In eadem\ndomo familiaque imperii vires remansuras esse\ngaudebant: hereditarium imperium stirpem regiam\nvindicaturam: adsuetos esse nomen ipsum colere venerarique,\nnec quemquam id capere nisi geni tum, ut regnaret.\n \n \n ",
                "15":"\n Igitur Perdicca territus conclave, in quo Alexandri\ncorpus iacebat, obserari iubet: DC cum ipso erant\nspectatae virtutis, Ptolomaeus quoque se adiunxerat ei puerorumque\nregia cohors. \n ",
                "16":"\n Ceterum haud difficulter a tot\nmilibus armatorum claustra perfracta sunt. Et rex quoque inruperat stipatus satellitum turba, quorum\nprinceps Meleager ibat: \n ",
                "17":"\n itaque Perdicca hos, qui\nAlexandri corpus tueri vellent, sevocat. Sed, qui\ninruperant, eminus tela in ipsum iaciebant. Multisque\nvulneratis tandem seniores demptis galeis, quo facilius nosci possent, precari eos, qui cum Perdicca erant,\ncoepere, ut absisterent bello regique et pluribus cederent.\n \n ",
                "18":"\n Primus Perdicca arma deposuit, ceterique idem\nfecere. Meleagro deinde suadente, ne a corpore\nAlexandri discederent,\n \n ",
                "19":"\n insidiis locum quaeri rati diversa regiae parte ad Euphraten fugam intendunt.\nEquitatus, qui ex nobilissimis iuvenum constabat, Perdiccam\net Leonnatum frequens sequebatur, placebatque excedere\nurbe et tendere in campis. \n ",
                "20":"\n Sed Perdicca ne pеdites\nquidem secuturos ipsum desperabat: itaque, ne \nabducendo equites abrupisse a cetero exercitu\nvideretur, in urbe subsistit.\n \n "
            },
            "7":{
                "0":"\n \n At Meleager regem monere non destitit, ius imperii\nPerdiccae morte sanciendum esse: ni occupetur inpotens\n animus, res novaturum. Meminisse eum, quid de\nrege meruisset, neminem autem ei satis fidum esse,\nquem metuat.\n \n ",
                "1":"\n Rex patiebatur magis quam\nadsentiebatur: itaque Meleager silentium pro imperio habuit\nmisitque regis nomine, qui Perdiccam accerserent. Isdem\n mandatum,\n \n ",
                "2":"\n ut occiderent, si venire dubitaret.\nPerdicca nuntiato satellitum adventu sedecim omnino pueris\nregiae cohortis comitatus in limine domus suae\nconstitit castigatosque et Meleagri mancipia identidem\nappellans sic animi vultusque constantia terruit, ut vix\n mentis compotes fugerint.\n \n ",
                "3":"\n Perdicca pueros equos iussit\nconscendere et cum paucis amicorum ad Leonnatum\npervenit, iam firmiore praesidio vim propulsaturus, si\nquis inferret.\n \n ",
                "4":"\n Postera die indigna res Macedonibus\nvidebatur, Perdiccam ad mortis periculum adductum,\n et Meleagri temeritatem armis ultum ire decreverant.\n\n \n ",
                "5":"\n **** Atque ille seditione provisa, cum regem adisset,\ninterrogare eum coepit, an Perdiccam conprehendi ipse\niussisset. Ille Meleagri instinctu se iussisse respondit:\nceterum non debere tumultuari eos: Perdiccam enim\nvivere.\n \n \n ",
                "6":"\n Igitur contione dimissa Meleager equitum\nse maxime defectione perterritus inopsque consilii —\nquippe in ipsum periculum recciderat, quod inimico\n \npaulo ante intenderat — triduum fere consumpsit incerta\nconsilia volvendo. \n ",
                "7":"\n Et pristina quidem regiae\nspecies manebat: nam et legati gentium regem adibant,\net copiarum duces aderant, et vestibulum satellites armatique\nconpleverant. \n ",
                "8":"\n Sed ingens sua sponte maestitia ultimae desperationis index erat, suspectique\ninvicem non adire propius, non conloqui audebant secretas\ncogitationes intra se quoque solvente, et ex conparatione\nregis novi desiderium excitabatur amissi. \n ",
                "9":"\n Ubi\nille esset, cuius imperium, cuius auspicium secuti erant, requirebant: destitutos se inter infestas indomitasque\ngentes expetituras tot suarum cladium poenas, quandoque\noblata esset occasio. \n ",
                "10":"\n His cogitationibus animos\nexedebant, cum adnuntiatur equites, qui sub Perdicca\nessent,\n \n ",
                "11":"\n occupatis circa Babylona campis frumentum, quod in urbem vehebatur, retinuisse. Itaque inopia\nprimum, deinde fames esse coepit, et, qui in urbe erant,\naut reconciliandam cum Perdicca gratiam aut armis\ncertandum esse censebant. \n ",
                "12":"\n Forte ita acciderat, ut, qui\nin agris erant, populationem villarum vicorumque veriti confugerent in urbem, oppidani, cum ipsos\nalimenta deficerent, urbe excederent, utrique generi tutior\naliena sedes quam sua videretur.\n \n ",
                "13":"\n \n Quorum\nconsternationem Macedones veriti in regiam coeunt,\nquaeque ipsorum sententia esset, exponunt. Placebat autem legatos ad equites mitti et de finienda discordia armisque\nponendis. \n ",
                "14":"\n Igitur a rege legatur Pasias Thessalus\net Damyllus Megalopolitanus et Perilaue: qui cum\n \nmandata regis edidissent, non aliter posituros arma equites,\nquam si rex discordiae auctores dedidisset, tulere\nresponsum.\n \n ",
                "15":"\n His renuntiatis sua sponte arma milites\ncapiunt. Quorum tumultu e regia Philippus excitus:\n “Nihil,” inquit, “seditione est opus: nam inter se\ncertantium praemia, qui quieverint, occupabunt.\n \n ",
                "16":"\n Simul\nmementote rem esse cum civibus: quibus spem gratiae\ncito abrumpere ad bellum civile properantium est. \n ",
                "17":"\n \nAltera legatione, an mitigari possint, experiamur. Et\n credo nondum regis corpore sepulto ad praestanda ei\niusta omnis esse coituros.\n \n ",
                "18":"\n Quod ad me attinet,\nreddere hoc imperium malo quam exercere civium\nsanguine: et si nulla alia concordiae spes est, oro\nquaesoque,\n \n ",
                "19":"\n eligite potiorem.” Obortis deinde lacrimis diadema\n detrahit capiti dexteram, qua id tenebat, protendens,\n\n \n ",
                "20":"\n ut, si quis se digniorem profiteretur, acciperet.\nIngentem spem indolis ante eum diem fratris claritate\nsuppressae tam moderata excitavit oratio. Itaque cuncti\ninstare coeperunt, ut, quae agitasset, exequi vellet.\n\n \n ",
                "21":"\n Eosdem rursus legat petituros, ut Meleagrum tertium\nducem acciperent. Haud aegre id inpetratum est: nam\net abducere Meleagrum Perdicca a rege cupiebat et\nunum duobus inparem futurum esse censebat.\n \n ",
                "22":"\n Igitur\nMeleagro cum phalange obviam egresso Perdicca equitum\n turmas antecedens occurrit. Utrumque agmen\nmutua salutatione facta coit in perpetuum, ut\narbitrabantur, concordia et pace firmata.\n \n \n "
            },
            "8":{
                "0":"\n Sed iam fatis admovebantur Macedonum genti bella \ncivilia: nam et insociabile est regnum et a pluribus\nexpetebatur. \n ",
                "1":"\n Primum ergo conlisere vires, deinde\ndisperserunt: et cum pluribus corpus, quam capiebat,\nonerassent, cetera membra deficere coeperunt, quodque imperium sub uno stare potuisset, dum a pluribus\nsustinetur, ruit. \n ",
                "2":"\n Proinde iure meritoque populus Romanus.\nsalutem se principi suo debere profitetur, qui\nnoctis, quam paene supremam habuimus, novum sidus\ninluxit. \n ",
                "3":"\n Huius, hercule, non solis ortus lucem caliganti reddidit mundo, cum sine suo capite discordia\nmembra trepidarent. \n ",
                "4":"\n Quot ille tum extinxit faces!\nquot condidit gladios! quautam tempestatem subita\nserenitate discussit! Non ergo revirescit solum, sed etiam\nfloret imperium. \n ",
                "5":"\n Absit modo invidia, excipiet huius saeculi tempora eiusdem domus utinam perpetua, certe\ndiuturna posteritas.\n \n ",
                "6":"\n Ceterum, ut ad ordinem, a quo me contemplatio\npublicae felicitatis averterat, redeam, Perdicca unicam\nspem salutis suae in Meleagri morte reponebat: vanum eundem et infidum celeriterque res novaturum et sibi\nmaxime infestum occupandum esse. \n ",
                "7":"\n Sed alta\ndissimulatione consilium premebat, ut opprimeret incautum.\nErgo clam quosdam ex copiis, quibus praeerat,\n\n \n ",
                "8":"\n subornavit, ut, quasi ignoraret ipse, conquererentur palam Meleagrum aequatum esse Perdiccae. Quorum sermone\nMeleager ad se relato furens ira Perdiccae, quae\n \nconperisset, exponit. Ill velut nova re exterritus\nadmirari, queri dolentisque speciem ostentare ei coepit: ad\nultimum convenit, ut conprehenderentur tam seditiosae\nvocis auctores.\n \n ",
                "9":"\n Agit Meleager gratias amplexusque\n Perdiccam fidem eius in se аc benivolentiam\nconlaudat.\n \n ",
                "10":"\n Tum communi consilio rationem opprimendi noxios\nineunt. Placet exercitum patrio more lustrari:\n\n \n ",
                "11":"\n et probabilis causa videbatur praeterita discordia.\nMacedonum reges ita lustrare soliti erant milites, ut discissae\n canis viscera ultimo in campo, in quem deduceretur\nexercitus, ab utraque abicerent parte, intra id\nspatium armati omnes starent, hinc equites, illinc phalanx.\n\n \n ",
                "12":"\n \n Itaque eo die, quem huic sacro destinaverant,\nrex cum equitibus elephantisque constiterat contra pedites,\n quis Meleager praeerat.\n \n ",
                "13":"\n Iam equestre agmen\nmovebatur, et pedites subita formidine ob recentem\ndiscordiam haud sane pacati quicquam expectantes\nparumper addubitavere, an in urbem subducerent copias —\n\n \n ",
                "14":"\n quippe pro equitibus planities erat —, ceterum veriti, ne\n temere commilitonum fidem damnarent, substitere\npraeparatis ad dimicandum animis, si quis vim inferret.\nIam agmina coibant, parvumque intervallum erat, quod\naciem utramque divideret:\n \n ",
                "15":"\n itaque rex cum una ala\nobequitare peditibus coepit discordiae auctores, quos\n tueri ipse debebat, instinctu Perdiccae ad supplicia\ndeposcens, minabaturque omnes turmas cum elephantis\n \ninducturum se in recusantes. \n ",
                "16":"\n Stupebant inproviso malo\npedites, nee plus in ipso Meleagro erat aut consilii aut\nanimi. Tutissimum ex praesentibus videbatur expectare\npotius quam movere fortunam. \n ",
                "17":"\n Tum Perdicca, ut\ntorpentes et obnoxios vidit, XXX fere, qui Meleagrum erumpentem ex contione, quae prima habita est post\nmortem Alexandri, secuti erant, a ceteris discretos\nelephantis in conspectu totius exercitus obicit.\nOmnesque beluarum pedibus obtriti sunt nеc prohibente Philippo\nnec auctore: \n ",
                "18":"\n adparebatque id modo pro suo vindicaturum, quod adprobasset eventus. Hoc bellorum\ncivilium Macedonibus et omen et principium fuit.\n \n ",
                "19":"\n Meleager sero intellecta fraude Perdiccae tum quidem,\nquia ipsius corpori vis non adferebatur, in agmine\nquietus stetit, \n ",
                "20":"\n sed mox damnata spe salutis, cum eius nomine, quem ipse fecerat regem, in perniciem suam\nabutentis videret inimicos, confugit in templum ac ne\nloci quidem religione defensus occiditur.\n \n "
            },
            "9":{
                "0":"\n Perdicca perducto in urbem exercitu consilium principum virorum habuit, in quo imperium ita dividi placuit, ut rex quidem summam eius obtineret, satrapeam\nPtolomaeus Aegypti et Africae gentium, quae in dicione\nerant: \n ",
                "1":"\n Leomedonti Syria cum Phoenice data est,\nPhilotae Cilicia destinata, Lyciam cum Pamphylia et\nMaiore Phrygia obtinere iussus Antigonus, in Cariam \nCassander, Menander in Lydiam missi: Phrygiam\nMinorem Hellesponto adiunctam Leonnati provinciam esse\niusserunt.\n \n ",
                "2":"\n Cappadocia Eumeni cum Paphlagonia\ncessit: praeceptum est, ut regionem eam usque ad Trapezunta\n defenderet, bellum cum ^Inarathe gereret:\n\n \n ",
                "3":"\n solus hic detrectabat imperium. Pithon Mediam,\nLysimachus Thraciam adpositasque Thraciae Ponticas gentes\nobtinere iussi. Qui Indiae quique Bactris et Sogdianis\nceterisque aut Oceani aut Rubri maris accolis praeerant,\n quibus quisque finibus habuisset, imperium\nobtinerent, decretum est: Perdicca ut cum rege esset\ncopiisque praeesset, quae regem sequebantur.\n \n ",
                "4":"\n Credidere\nquidam testamento Alexandri distributas esse\nprovincias, sed famam eius rei, quamquam ab auctoribus\n tradita est, vanam fuisse conperimus.\n \n ",
                "5":"\n Et quidem suas\nquisque opes divisis imperii partibus, ut videbantur sibi,\nfundaverant, si umquam adversus inmodicas cupiditates\nterminus staret.\n \n ",
                "6":"\n Quippe paulo ante regis ministri\nspecie imperii alieni procurandi singuli ingentia invaserant\n regna sublatis certaminum causis, cum et omnes\neiusdem gentis essent et a ceteris sui quisque imperii\nregione discreti.\n \n ",
                "7":"\n Sed difficile erat eo contentos esse,\nquod obtulerat occasio: quippe sordent prima quaeque,\ncum maiora sperantur. Itaque omnibus expeditius videbatur\n augere regna, quam fuisset accipere.\n \n \n ",
                "8":"\n Septimus dies erat,\n ex quo corpus regis iacebat in\nsolio, curis omnium ad formandum publicum statum a\ntam sollemni munere aversis. \n ",
                "9":"\n Et non alius quam Mesopotamiae\nregionis fervidior aestas existit, adeo ut\npleraque animalia, quae in nudo solo deprehendit, extinguat: tantus est vapor solis et caeli, quo cuncta\nvelut igne torrentur. \n ",
                "10":"\n Fontes aquarum et rari sunt et\nincolentium fraude celantur: ipsis usus patet, ignotus\nest advenis. \n ",
                "11":"\n Traditum magis quam creditum refero:\nut tandem curare corpus exanimum amicis vacavit, nulla tabe, ne minimo quidem livore corruptum videre,\nqui intraverant. \n ",
                "12":"\n Vigor quoque, qui constat ex spiritu,\nnon dum destituerat vultum. Itaque Aegyptii\nChaldaeique iussi corpus suo more curare primo non\nsunt ausi admovere velut spiranti manus: deinde precati, ut ius fasque esset mortalibus attrectare deum,\npurgavere corpus, repletumque est odoribus aureum\nsolium et capiti adiecta fortunae eius insignia. \n ",
                "13":"\n Veneno\nnecatum esse credidere plerique: filium Antipatri inter\nministros, Iollam nomine, patris iussu dedisse. Saepe certe audita erat vox Alexandri Antipatrum regium\nadfectare fastigium maioremque esse praefecti opibus ac\ntitulo Spartanae victoriae inflatum omnia a se data\nadserentem sibi. \n ",
                "14":"\n Credebant etiam Craterum cum\nveterum militum manu ad interficiendum eum missum. \nVim autem veneni,\n \n ",
                "15":"\n quod in Macedonia gignitur, talem\nesse constat, ut ferrum quoque exurat, ungulam\niumenti dumtaxat patientem esse constat suci:\n \n ",
                "16":"\n Stygem\nappellant fontem, ex quo pestiferum virus emanat. Hoc\n per Cassandrum adlatum traditumque fratri Iollae et\nab eo supremae regis potioni inditum.\n \n ",
                "17":"\n Haec,\nutcumque sunt, credita eorum, quos rumor asperserat, mox\npotentia extinxit: regnum enim Macedoniae Antipater\net Graeciam quoque invasit,\n \n ",
                "18":"\n suboles dein de excepit interfectis\n omnibus, quicumque Alexandrum etiam\nlonginqua cognatione contigerant.\n \n ",
                "19":"\n Ceterum corpus eius\na Ptolomaeo, cui Aegyptus cesserat, Memphim et inde\npaucis post annis Alexandream translatum est,\nomnisque memoriae ac nomini honos habetur.\n \n \n "
            }
        }
    },
    "edition":"Curtius Rufus, Quintus, creator; Hedicke, Edmund, editor",
    "englishTitle":"Historiarum Alexandri Magni",
    "source":"Perseus Digital Library",
    "originalTitle":"Historiarum Alexandri Magni",
    "original-urn":"urn:cts:latinLit:phi0860.phi001.perseus-lat2",
    "language":"latin",
    "sourceLink":"http://www.perseus.tufts.edu/hopper/",
    "urn":"urn:cts:latinLit:phi0860.phi001.perseus-lat2-simple"
}