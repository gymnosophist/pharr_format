{
    "meta":"book-chapter",
    "author":"tertullian ca. 160-ca. 230",
    "text":{
        "0":{
            "0":"\n Si quid retro gestum est nobis adversus Marcionem, iam \nhinc viderit. Novam rem aggredimur ex vetere. Primum opusculum\nquasi properatum pleniore postea compositione rescideram.\nHanc quoque nondum exemplariis suffectam fraude tunc fratris,\ndehinc apostatae, amisi, qui forte descripserat quaedam mendosissime\net exhibuit frequentiae. Emendationis necessitas facta est.\nInnovationis eius occasio aliquid adicere persuasit. Ita stilus iste\nnunc de secundo tertius et de tertio iam hinc primus hunc opusculi\nsui exitum necessario praefatur, ne quem varietas eius in disperso\nreperta confundat. Pontus, qui dicitur Euxinus, natura negatur,\nnomine illuditur. Ceterum hospitalem Pontum nec de situ aestimes;\n\n \nita ab humanioribus fretis nostris quasi quodam barbariae\nsuae pudore secessit. Gentes ferocissimae inhabitant; si tamen\nhabitatur in plaustro. Sedes incerta, vita cruda, libido promiscua\net plurimum nuda, etiam cum abscondunt, suspensis de iugo pharetris\nindicibus, ne temere qui intercedat. Ita nec armis suis\nerubescunt. Parentum cadavera cum pecudibus caesa convivio convorant.\nQui non ita decesserint, ut escatiles fuerint, maledicta\nmors est. Nec feminae sexu mitigantur secundum pudorem; ubera\nexcludunt, pensum securibus faciunt, malunt militare quam nubere.\nDuritia de caelo quoque. Dies nunquam patens, sol nunquam\nlibens, unus aÃ«r nebula, totus annus hibernum, omne quod\nflaverit aquilo est. Liquores ignibus redeunt, amnes glacie negantur,\nmontes pruina exaggerantur. Omnia torpent, omnia rigent;\nnihil illic nisi feritas calet, illa scilicet quae fabulas scenis dedit de\nsacrificiis Taurorum et amoribus Colchorum et crucibus Caucasorum.\nSed nihil tam barbarum ac triste apud Pontum quam quod illic\nMarcion natus est, Scytha tetrior, Hamaxobio instabilior, Massageta\ninhumanior, Amazona audacior, nubilo obscurior, hieme\nfrigidior, gelu fragilior, Istro fallacior, Caucaso abruptior. Quidni?\npenes quem verus Prometheus deus omnipotens blasphemiis lancinatur.\nIam et bestiis illius barbariae importunior Marcion. Quis\nc(??)im tam castrator carnis castor quam qui nuptias abstulit? Quis\n \n\ntam comesor mus Ponticus quam qui evangelia corrosit? Nae tu,\nEuxine, probabiliorem feram philosophis edidisti quam Christianis.\nNam ille canicula Diogenes hominem invenire cupiebat lucernam\nmeridie circumferens, Marcion deum quem invenerat extincto lumine\nfidei suae amisit. Non negabunt discipuli eius primam illius\nfidem nobiscum fuisse, ipsius litteris testibus, ut hinc iam destinari\npossit haereticus qui deserto quod prius fuerat id postea sibi\nelegerit quod retro non erat. In tantum enim haeresis deputabitur\nquod postea inducitur, in quantum veritas habebitur quod retro et\na primordio traditum est. Sed alius libellus hunc gradum sustinebit\nadversus haereticos, etiam sine retractatu doctrinarum revincendos,\nquod hoc sint de praescriptione novitatis. Nunc quatenus\nadmittenda congressio est, interdum ne compendium praescriptionis\nubique advocatum diffidentiae deputetur, regulam adversarii\nprius praetexam, ne cui lateat in qua principalis quaestio dimicatura\nest. \n",
            "1":"\n Duos Ponticus deos affert, tanquam duas Symplegadas naufragii \nsui, quem negare non potuit, id est creatorem nostrum, et quem\nprobare non poterit, id est suum; passus infelix huius praesumptionis\ninstinctum de simplici capitulo dominicae pronuntiationis\nin homines non in deos disponentis exempla illa bonae et malae\narboris, quod neque bona malos neque mala bonos proferat fructus, \nid est neque mens vel fides bona malas edat operas neque mala\nbonas. Languens enim (quod et nunc multi, et maxime haeretici),\ncirca mali quaestionem, unde malum, et obtunsis sensibus ipsa\nenormitate curiositatis inveniens creatorem pronuntiantem, Ego \nsum qui condo mala, quanto ipsum praesumpserat mali auctorem\net ex aliis argumentis, quae ita persuadent perverso cuique, tanto\n \n\nin creatorem interpretatus malam arborem malos fructus condentem,\nscilicet mala, alium deum praesumpsit esse debere in partem\nbonae arboris bonos fructus. Et ita in Christo quasi aliam\ninveniens dispositionem solius et purae benignitatis, ut diversae\na creatore, facile novam et hospitam argumentatus est divinitatem\nin Christo suo revelatam, modicoque exinde fermento totam fidei\nmassam haeretico acore desipuit. Habuit et Cerdonem quendam,\ninformatorem scandali huius, quo facilius duos deos caeci\nperspexisse se existimaverunt. Unum enim non integre viderant.\nLippientibus etiam singularis lucerna numerosa est. Alterum igitur\ndeum, quem confiteri cogebatur, de malo infamando destruxit, alterum,\nquem commentari connitebatur, de bono praestruendo\nconstruxit. Has naturas quibus disposuerit articulis per ipsas responsiones\nnostras ostendimus. \n",
            "2":"\n Principalis itaque, et exinde tota congressio de numero, an\nduos deos liceat induci, si forte, poÄtica et pictoria licentia, et\ntertia iam, haeretica. Sed veritas Christiana destricte pronuntiavit,\nDeus si non unus est, non est, quia dignius credimus non esse\nquodcunque non ita fuerit ut esse debebit. Deum autem ut scias\nunum esse debere, quaere quid sit deus, et non aliter invenies.\nQuantum humana conditio de deo definire potest, id definio quod\net omnium conscientia agnoscet, deum summum esse magnum, in\naeternitate constitutum, innatum, infectum, sine initio, sine fine.\nHunc enim statum aeternitati censendum, quae summum magnum\ndeum efficiat, dum hoc est in deo ipsa, atque ita et cetera, ut sit\ndeus summum magnum et forma et ratione et vi et potestate. Cum\nde isto conveniat apud omnes (nemo enim negabit deum summum\nmagnum quid esse, nisi qui poterit deum imum modicum quid e\ncontrario pronuntiare, ut deum neget auferendo quod dei est), quae\nerit iam condicio ipsius summi magni? Nempe ut nibil illi adaequetur,\n \n\nid est ut non sit aliud summum magnum, quia, si fuerit,\nadaequabitur, et si adaequabitur, non erit iam summum magnum,\neversa condicione et, ut ita dixerim, lege quae summo magno nihil\nsinit adaequari. Ergo unicum sit necesse est quod fuerit summum\nmagnum, par non habendo, ne non sit summum magnum. Ergo\nnon aliter erit quam per quod habet esse, id est unicum omnino.\nProinde deus cum summum magnum sit, recte veritas nostra pronuntiavit:\nDeus si non unus est, non est. Non quasi dubitemus esse\ndeum, dicendo, Si non unus, non est, sed quia quem confidimus\nesse, id eum definiamus esse quod si non est, deus non\nest, summum scilicet magnum. Porro summum magnum unicum\nsit necesse est. Ergo et deus unicus erit, non aliter deus, nisi\nsummum magnum; nec aliter summum magnum, nisi parem non\nhabens, nec aliter parem non habens, nisi unicus fuerit. Certe\nquemcunque alium deum induxeris, non alia poteris eum forma\ntueri deum, quam ut et illi proprium divinitatis adscripseris, sicut\naeternum, ita et summum magnum. Duo ergo summa magna quomodo\nconsistent, cum hoc sit summum magnum, par non habere,\npar autem non habere Ã¼ni competat et in duobus esse nullo\nmodo possit? \n",
            "3":"\n Sed argumentabitur quilibet posse et duo summa magna consistere, \ndistincta atque disiuncta in suis finibus, et utique advocabit\nexemplum regna terrarum tanta numero et tamen summa magna\nin suis quibusque regionibus, et putabit ubique humana divinis\nconferenda. Iam ergo si huic argumentationi locus dabitur, quid\nprohibet, non dico et tertium et quartum deum inducere, verum\ntot iam numero quot et gentium reges? De deo agitur, cuius hoc\nprincipaliter proprium est nullius exempli capere comparationem.\nHoc natura ipsa, si non aliquis Esaias, vel ipse per Esaiam deus,\ncontionabitur, Cui me similabitis? Divinis forsitan comparabuntur \nhumana, deo non ita. Aliud eninr deus, aliud quae dei. Denique\nqui exemplo uteris regis quasi summi magni, vide ne iam non\npossis uti. Rex enim etsi summum magnum est in suo solio\nusque ad deum, tamen infra deum, comparatus autem ad deum\n \n\nexcidet iam de summo magno, translato in deum. Hoc si ita, quomodo\nuteris eius rei exemplo ad dei comparationem quae, dum ad\ncomparationem accedit, amittitur? Quid nunc, si nec inter reges\nplurifarium videri potest summum magnum, sed unicum et singulare,\napud eum scilicet qui rex regum ob summitatem magnitudinis\net subiectionem ceterorum graduum quasi culmen dominationis excipitur?\nSed etiam alterius formae reges, qui singulares in unione\nimperii praesunt, si minutalibus, ut ita dixerim, regnis undique\nconferantur in examinationem, qua constet quis eorum praecellat in\nsubstantiis et viribus regni, in unum necesse est summitas magnitudinis\neliquetur, omnibus gradatim per comparationis exitum de\nmagnitudinis summa expressis et exclusis. Adeo etsi in disperso\nmultifarium videtur summum magnum, suis viribus et sua natura\net suo statu unicum est. Proinde cum duo dii conferuntur, ut duo\nreges et duo summa magna, in alterum concedat necesse est unio\nsummi magni ex sententia comparationis, quia summum ex victoria\nsua constat, superato aemulo alio magno, non tamen summo,\natque ex defectione aemuli solitudinem quandam de singularitate\npraestantiae suae possidens unicum est. Ineluctabilis iste complexus\nin hoc sententiam constringit, aut negandum deum esse\nsummum magnum, quod nemo patietur sapiens, aut nulli alii communicandum.\n Aut quae ratio duo summa magna composuit? Primo enim\nexigam, cur non plura, si duo, quando locupletiorem oporteret\ncredi substantiam divinitatis, si competeret ei numerus. Honestior\net liberalior Valentinus, qui simul ausus est duos concipere, Bython\net Sigen, cum usque ad xxx Aeonum fetus, tanquam Aeneiae\nscrofae, examen divinitatis effudit. Quaecunque ratio plura summa\nmagna non patitur admitti, eadem nec duo, ut ipsa plura post\nunum. Post unum enim numerus. Quae potuit duo admittere,\neadem potuit et plura. Post duo enim multitudo, unione iam\nexcessa. Denique apud nos vis rationis istius ipso termino plures\ndeos credi non sinit, quod nec duos illa regula unum deum sistens,\n \n\nqua deum id esse oporteat cui nihil adaequetur, ut summo magno,\nunicum autem sit cui nihil adaequetur. Iam nunc duo summa\nmagna, duo paria, cui operae pretio, cui emolumento deputarentur?\nQuid interfuit numeri, cum duo paria non differant uno? Una enim\nres est quae eadem in duobus est. Etiamsi plura essent paria,\ntantundem omnia unum fuissent, nullo inter se differendo, qua\nparia. Porro si neutrum ex duobus altero distat, iam ut ambo\nsumma magna, qua dei ambo, neutrum plus altero praestat, nullam\nrationem numeri sui ostendunt, praestantiam non habentes.\nNumerus autem divinitatis summa ratione constare deberet, vel\nquoniam et cultura eius in anceps deduceretur. Ecce enim duos\nintuens deos tam pares quam duo summa magna quid facerem, si\nambos colerem? Vererer ne abundantia officii superstitio potius\nquam religio existimaretur, quia duos tam pares et in altero ambos\npossem in uno demereri, hoc ipsum testimonio praestans parilitati\net unitati eorum, dum alterum in altero venerarer, dum in uno\nmihi duo sunt. Si alterum colerem, aeque recogitarem ne suffundere\nviderer numeri vanitatem sine differentia supervacui, hoc est\nut tutius censerem neutrum colendum quam alterum cum scrupulo\ncolendum aut ambos vane. \n",
            "4":"\n Sic adhuc videmur disputare quasi Marcion duos pares constituat. \nNam dum defendimus deum summum magnum unicum\ncredi oportere, excludentes ab eo parilitatem, tanquam de duobus\nparibus de his retraclavimus, nihilominus tamen docendo pares\nesse non posse secundum summi magni formam satis confirmavimus\nduos esse non posse, alioquin certi Marcionem dispares deos\nconstituere, alterum iudicem, ferum, bellipotentem, alterum mitem,\nplacidum et tantummodo bonum atque optimum. Dispiciamus aeque\net hanc partem, an diversitas saltim duos capiat, si parilitas capere\nnon potuit. Porro et hic eadem regula summi magni patrocinabitur\nnobis, utpote quae totum statum vindicet divinitatis. Conveniens\nenim et quodammodo iniecta manu detinens adversarii sensum non\nnegantis creatorem deum, iustissime praescribo illi diversitati locum\nnon esse inter eos qui ex aequo deos confessus non potest facere\ndiversos, non quia non et homines licet sub eadem appellatione\n \n\ndiversissimos esse, sed quia deus non erit dicendus, quia nec\ncredendus nisi summum magnum. Cum ergo summum magnum\ncogatur agnoscere quem deum non negat, non potest admitti, ut\nsummo magno aliquam adscribat deminutionem, qua subiciatur alii\nsummo magno. Desinit enim, si subiciatur. Non est autem dei\ndesinere de statu suo, id est de summo magno. Nam et in illo\ndeo potiore periclitari poterit summum magnum, si depretiari capit\nin creatore. Ita cum duo dii pronuntiantur duo summa magna,\nnecesse est neutrum altero aut maius sit aut minus, neutrum\naltero aut sublimius aut deiectius. Nega deum quem dicis deteriorem;\nnega summum magnum quem credis minorem. Deum vero\nconfessus utrumque duo summa magna confessus es. Nihil\nalteri adimes aut alteri adscribes. Agnoscens divinitatem negasti\ndiversitatem. \n",
            "5":"\n Temptabis ad haec de nomine dei concutere retractatum ut passivo\n et in alios quoque permisso, quia scriptum sit, Deus deorum\nstetit in ecclesia deorum, in medio autem deos diiudicabit,\net, Ego dixi, vos dii estis. Nec tamen idcirco eis competat possessio\nsummi magni quia dei cognominentur; ita nec creatori.\nRespondebo et stulto, qui nec hoc recogitaverit, ne tantundem et.\nin deum Marcionis possit retorqueri, ut et illum deum dictum, nec\nideo tamen summum magnum probatum, sicut nec angeli aut homines\ncreatoris. Si communio nominum condicionibus praeiudicat,\nquanti nequam servi regum nominibus insultant, Alexandri et Darii\net Olofernis? Nec tamen ideo regibus id quod sunt detrahetur.\nNam et ipsa idola gentium dei vulgo, sed deus nemo ea re qua\ndeus dicitur. Ita ego non nomini dei nec sono nec notae nominis\nhuius summum magnum in creatore defendo, sed ipsi substantiae\ncui nomen hoc contigit, hanc inveniens solam innatam, infectam,\nsolam aeternam et universitatis conditricem, non nomini, sed\nstatui, nec appellationi, sed condicioni eius summum magnum et\nadscribo et vindico. Et ideo, quia deus iam vocari obtinuit substantia\n \n\ncui adscribo, nomini me adscribere putas, quia necesse est\nper nomen ostendam cui adscribam substantiae, scilicet qua constat\nqui deus dicitur, et summum magnum ex substantia, non ex nomine,\ndeputatur. Denique hoc et Marcion suo deo vindicans, secundum\nstatum, non secundum vocabulum vindicat. Id ergo summum\nmagnum, quod deo adscribimus ex substantiae lege, non ex\nnominis sorte, contendimus ex pari esse debere in duobus qui ea\nsubstantia constant qua deus dicitur, quia in quantum dii vocantur,\nid est summa magna, substantiae scilicet merito innatae et\naeternae ac per hoc magnae et summae, in tantum non possit\nsummum magnum minus et deterius alio summo magno haberi. Si\nsummi magni felicitas et sublimitas et integritas stabit in deo Marcionis,\nstabit aeque et in nostro, si non et in nostro, aeque nec\nin Marcionis. Ergo nec paria erunt duo summa magna, quia prohibet\ndisposita iam regula summi magni comparationem non sustinentis,\nnec disparia, quia et alia summi magni regula occurrit,\ndiminutionem non admittens. Haesisti, Marcion, in medio Ponti\ntui aestu. Utrinque te fluctus involvunt veritatis. Nec pares nec\ndispares deos sistere potes. Duo enim non sunt; quod pertineat\nproprie ad numeri retractatum. Quamquam tota materia de duobus\ndeis dimicetur, his interim lineis eam clausimus, intra quas\nde singularibus iam proprietatibus congrediemur. \n",
            "6":"\n Primo, supercilio stuporem suum aedificant Marcionitae, quod \nnovum deum proferant, quasi nos veteris dei pudeat. Inflantur\net pueri novis calceis, sed a vetere paedagogo calceati mox vanam\ngloriam vapulabunt. Novum igitur audiens deum in vetere mundo\net in vetere aevo et sub vetere deo ignotum, inauditum, quem\ntantis retro saeculis neminem, et ipsa ignorantia antiquum, quidam\nIesus Christus, et ille in veteribus nominibus novus, revelaverit,\nnec alius antehac, gratias ago huic gloriae eorum, maximo adiutorio\neius hinc, iam haeresim probaturus, novae scilicet divinitatis\nprofessionem. Haec erit novitas quae etiam ethnicis deos peperit\n \n\nnovo semper ac novo titulo consecrationis cuiusque. Quis deus\nnovus, nisi falsus? Ne Saturnum quidem tanta hodie antiquitas\ndeum probabit, quia et illum novitas aliquando produxerit, cum\nprimum consecravit. At enim viva et germana divinitas nec de\nnovitate nec de vetustate, sed de sua veritate censetur. Non habet\ntempus aeternitas. Omne enim tempus ipsa est. Quod facit,\npati non potest. Caret aetate quod non licet nasci. Deus si est\nvetus, non erit, si est novus, non fuit. Novitas initium testificatur,\nvetustas finem comminatur. Deus autem tam alienus ab initio et\nfine est quam a tempore, arbitro et metatore initii et finis. \n",
            "7":"\n Scio quidem quo sensu novum deum iactitent, agnitione utique.\nSed et ipsam novitatis cognitionem percutientem rudes animas\nipsamque naturalem novitatis gratiositatem volui repercutere,\net hinc iam de ignoto deo provocare. Utique enim quem agnitione\nnovum opponunt, ignotum ante agnitionem demonstrant. Age igitur,\nad lineas rursum et in gradum. Persuade deum ignotum esse\npotuisse. Invenio plane ignotis deis aras prostitutas, sed Attica\nidololatria est. Item incertis diis, sed superstitio Romana est.\nPorro incerti dei minus noti, ut minus certi, et proinde ignoti,\nqua minus certi. Quem titulum incidemus ex duobus deo Marcionis?\nUtrumque, opinor, et nunc incerto et retro ignoto. Sicut\nenim ignotum eum fecit deus notus creator, ita et incertum deus\ncertus. Sed non evagabor, uti dicam, Deus si ignotus fuit latuitque,\nillum regio latebrarum obumbravit, nova utique et ipsa et\nignota, et similiter nunc quoque incerta, certe\n immensa aliqua et\nmaior indubitate eo quem abscondit; sed breviter proponam et\nplenissime exsequar, praescribens deum ignorari nec potuisse nomine\nmagnitudinis nec debuisse nomine benignitatis, praesertim in\nutroque praelatiorem nostro creatore. Sed quoniam animadverto in\nquibusdam ad formam creatoris provocari oportere omnis dei novi\n \n\net retro ignoti probationem, hoc ipsum ratione fieri a nobis prius\ncommendare debebo, quo constantius utar rationis editae patrocinio.\nAnte omnia quidem quale est ut qui deum agnoscis creatorem\net priorem de notitia confiteris, non eisdem modis et alium\nscias tibi examinandum quibus iam in alio didicisti deum nosse?\nOmnis res anterior posteriori normam praeministravit. Duo nunc\ndei proponuntur, ignotus et notus. De noto vacat quaestio. Esse\neum constat, quia notus non fuisset, nisi esset. De ignoto instat\naltercatio. Potest enim et non esse, quia si esset, notus fuisset.\nQuod ergo quaeritur quamdiu ignoratur, incertum est quamdiu\nquaeritur, et potest non esse quamdiu in incerto est. Habes deum\ncertum, qua notum, et incertum, qua ignotum. Si ita est, ecquid\ntibi videtur iusta ratione defendi, ut ad normam et formam et regulam\ncertorum probentur incerta? Ceterum si ad hanc causam et\nipsam adhuc incertam etiam argumenta de incertis adhibeantur, series\nimplicabitur quaestionum ex ipsorum quoque argumentorum\n(??)eque incertorum retractatu periclitantium de fide per incertum, et\nibitur in illas iam indeterminabiles quaestiones, quas, apostolus non\namat. Sin de certis et indubitatis et absolutis regulae partibus\nincertis et dubiis et inexpeditis praeiudicabunt plane in quibus diversitas\nstatus invenitur, fortassean non provocentur ad formam certorum,\nut liberata a reliqua comparationis provocatione per diversitatem\nstatus principalis. Cum vero duo dei proponuntur, communis\nest illis status principalis. Quod enim deus est, ambo\nsunt innati, infecti, aeterni. Hic erit status principalis. Cetera\nviderit Marcion si in diversitate disposuit. Posteriora enim sunt in\nretractatu, immo nec admittentur, si de principali statu constet.\nPorro constat, quis dei ambo: et ita de quorum statu constat communem\nesse, cum sub eo ad probationem devocantur, si incerta\nsunt, ad eorum certorum formam provocanda erunt cum quibus de\ncommunione status principalis censentur, ut proinde et de probatione\ncommunicent. Hinc itaque constantissime dirigam deum\nnon esse qui sit hodie incertus, quia retro ignotus, quando quem\n \n\nconstat esse, ex hoc ipso constat quod nunquam fuerit ignotus,\nideo nec incertus. \n",
            "8":"\n Siquidem a primordio rerum conditor earum cum ipsis pariter\ncompertus est, ipsis ad hoc prolatis ut deus cognosceretur. Nec\nenim si aliquanto posterior Moyses primus videtur in templo litterarum\nsuarum deum mundi dedicasse, idcirco a Pentateucho natales\nagnitionis supputabuntur, cum totus Moysi stilus notitiam creatoris\nnon instituat, sed a primordio enarret a paradiso et Adam, non\nab Aegypto et Moyse recensendam. Denique maior popularitas\ngeneris humani, ne nominis quidem Moysi compotes, nedum instrumenti,\ndeum Moysi tamen norunt; etiam tantam idololatria\ndominationem obumbrante seorsum tamen illum quasi proprio nomine\ndeum perhibent et deum deorum, et, Si deus dederit, et,\nQuod deo placet, et, Deo commendo. Vide an noverint quem\nomnia posse testantur. Nec hoc ullis Moysi libris debent. Ante\nanima quam prophetia. Animae enim a primordio conscientia dei\ndos est; eadem nec alia et in Aegyptiis et in Syris et in Ponticis.\nIudaeorum enim deum dicunt, animae deum. Noli, barbare haeretice,\npriorem Abraham constituere quam mundum. Etsi unius\nfamiliae deus fuisset creator, tamen posterior tuo non erat, etiam\nPonticis ante eum notus. Accipe igitur ab antecessore formam,\na certo incertus, a cognito incognitus. Nunquam deus latebit,\nnunquam deus deerit. Semper intellegetur, semper audietur, etiam\nvidebitur, quomodo volet. Habet deus testimonia, totum hoc quod\nsumus et in quo sumus. Sic probatur et deus et unus, dum non\nignoratur, alio adhuc probari laborante. \n",
            "9":"\n Et merito, inquiunt. Quis enim non tam suis notus est quam\nextraneis? Nemo. Teneo et hanc vocem. Quale est enim ut aliquid\nextraneum deo sit, cui nihil extraneum esset, si quis esset?\nquia dei hoc est, omnia illius esse et omnia ad illum pertinere,\n \n\nvel ne statim audiret a nobis, Quid ergo illi cum extraneis? Quod\nplenius suo loco audiet. At nunc satis est nullum probari cuius\nnihil probatur. Sicut enim creator ex hoc et deus, et indubitatus\ndeus, quia omnia ipsius et nihil extraneum illi, ita et alius idcirco\nnon deus quia omnia non eius ideoque et extranea. Denique si\nuniversitas creatoris est, iam nec locum video dei alterius. Plena\net occupata sunt omnia suo auctore. Si vacat aliquid spatii alicuius\ndivinitati in creaturis, plane falsae vacabit. Patet mendacio veritas.\nTanta vis idolorum cur non recipiat alicubi deum Marcionis? Igitur\net hoc ex forma creatoris expostulo, deum ex operibus cognosci\ndebuisse alicuius proprii sui mundi et hominis et saeculi, quando\netiam error orbis propterea deos praesumpserit quos homines interdum\nconfitetur, quoniam aliquid ab unoquoque prospectum videtur\nutilitatibus et commodis vitae. Ita et hoc ex forma dei creditum\nest divinum esse, instituere vel demonstrare quid aptum et\nnecessarium sit rebus humanis. Adeo inde auctoritas accommodata\nfalsae divinitati unde praecesserat verae. Unam saltim cicerculam\ndeus Marcionis propriam protulisse debuerat, ut novus aliqui Triptolemus\npraedicaretur. Aut exhibe rationem deo dignam, cur nihil\ncondiderit, si est; quia condidisset, si fuisset, illo scilicet praeiudicio\nquo et nostrum deum non alias manifestum est esse quam\nquia totum condidit hoc. Semel enim praescriptio stabit non posse\nillos et deum confiteri creatorem et eum quem volunt aeque deum\ncredi non ad eius formam probare quem et ipsi et omnes deum,\nut, quando hoc ipso nemo creatorem deum dubitet quia totum\nhoc condidit, hoc ipso nemo debeat credere deum et illum qui nihil\ncondidit, nisi ratio forte proferatur. Duplex ista videatur necesse\nest, ut aut noluerit condere quid aut non potuerit. Tertium cessat.\nSed non potuisse indignum deo est. Noluisse an dignum, volo\ninquirere. Dic mihi, Marcion, voluit deus tuus cognosci se quocunque\nin tempore, an non? alio proposito et descendit et praedicavit\net passus resurrexit quam uti cognosceretur? Et sine dubio,\nsi cognitus est, voluit. Nihil enim circa eum fieret, nisi voluisset.\nQuid ergo tantopere notitiam sui procuravit, ut in dedecore carnis\nexhiberetur, et quidem maiore, si falsae. Nam hoc turpius, si et\n \n\nmentitus est substantiam corporis, qui et maledictum in se creatoris\nadmisit ligno suspensus. Quanto honestius per aliqua propriae\nmolitionis indicia cognitionem sui praestruxisset, maxime adversus\neum cognosci habens apud quem ex operibus ab initio cognitus\nnon erat. Nam et quale est ut creator quidem ignorans esse alium\nsuper se deum, ut volunt Marcionitae, qui solum se etiam iurans\nasseverabat, tantis operibus notitiam sui armaverit, quam potuerat\nnon ita curasse, secundum singularitatis suae praesumptionem: ille\nautem sublimior sciens inferiorem deum tam instructum nullam\nsibi prospexerit agnoscendo paraturam? quando etiam insigniora et\nsuperbiora opera debuisset condidisse, ut et deus ex operibus\ncognosceretur secundum creatorem, et ex honestioribus potior et\ngenerosior creatore. \n",
            "10":"\n Ceterum etsi esse eum possemus confiteri, sine causa esse\neum deberemus argumentari. Sine causa enim esset qui rem non\nhaberet, quia res omnis causa est, ut sit aliquis cuius res sit.\nPorro in quantum nihil oportet esse sine causa, id est sine re,\nquia si sine causa sit, perinde est atque si non sit, non habens\nrei causam rem ipsam, in tantum deum dignius credam non esse\nquam esse sine causa. Sine causa est enim qui rem non habendo\nnon habet causam. Deus autem sine causa, id est sine re, esse\nnon debet. Ita quotiens ostendo eum sine causa esse, tanquam\nsit, hoc constituo, non esse illum, quia si fuisset, omnino sine\ncausa non fuisset. Sic et ipsam fidem dico illum sine causa ab\nhomine captare, aliter solito deum credere ex operum auctoritate\nformatum, quia nihil tale prospexit per quod homo deum didicit.\nNam etsi credunt plerique in illum, non statim ratione credunt,\nnon habentes dei pignus, opera eius deo digna. Itaque hoc nomine\ncessationis et defectionis operum et impudentiae et malignitatis\naffinis est: impudentiae, qua fidem non debitam sibi captat, cui\npraestruendae nihil prospexit, malignitatis, qua plures incredulitatis\nreos fecit nihil fidei procurando. \n",
            "11":"\n Cum deum hoc gradu expellimus, cui nulla conditio tam propria\net deo digna quam creatoris testimonium praesignaverit, narem\n \n\ncontrahentes impudentissimi Marcionitae convertuntur ad destructionem\noperum creatoris. Nimirum, inquiunt, grande opus et\ndignum deo mundus. Numquid ergo creator minime deus? Plane\ndeus. Ergo nec mundus deo indignus; nibil etenim deus indignum\nse fecit, etsi mundum homini, non sibi fecit, etsi omne opus inferius\nest suo artifice. Et tamen, si quale quid fecisse indignum\nest deo, quanto indignius deo est nibil eum omnino fecisse vel\nindignum, quo posset etiam digniorum auctor sperari? Ut ergo\naliquid et de isto huius mundi indigno loquar, cui et apud Graecos\nornamenti et cultus, non sordium nomen est, indignas videlicet\nsubstantias ipsi illi sapientiae professores, de quorum ingeniis omnis\nhaeresis animatur, deos pronuntiaverunt, ut Thales aquam, ut Heraclitus\nignem, ut Anaximenes aÃ«rem, ut Anaximander universa\ncaelestia, ut Strato caelum et terram, ut Zeno aÃ«rem et aetherem,\nut Plato sidera, quod genus deorum igneum appellat, cum de mundo,\nconsiderando scilicet et magnitudinem et vim et potestatem et honorem\net decorem, opem, fidem, legem singulorum elementorum,\nquae omnibus gignendis, alendis, conficiendis, reficiendisque conspirant,\nut plerique physicorum formidaverint initium ac finem\nmundo constare, ne substantiae eius, tantae scilicet, minus dei\nhaberentur, quas colunt et Persarum magi et Aegyptiorum hierophantae\net Indorum gymnosophistae. Ipsa quoque vulgaris superstitio\ncommunis idololatriae, cum in simulacris de nominibus et\nfabulis veterum mortuorum pudet, ad interpretationem naturalium\nrefugit, et dedecus suum ingenio obumbrat, figurans Iovem in substantiam\nfervidam et Iunonem eius in aÃ«ream, secundum sonum\n \n\nGraecorum vocabulorum, item Vestam in ignem, et Camenas in\naquas, et Magnam Matrem in terram seminalia demessam, lacertis\naratam, lavacris rigatam. Sic et Osiris quod semper sepelitur\net in vivido quaeritur et cum gaudio invenitur, reciprocarum frugum\net vividorum elementorum et recidivi anni fidem argumentantur,\nsicut aridae et ardentis naturae sacramenta leones Mithrae\nphilosophantur. Et superiores quidem situ aut statu substantias\nsufficit facilius deos habitas quam deo indignas. Ad humilia deficiam.\nUnus, opinor, de sepibus flosculus, non dico de pratis,\nuna cuiuslibet maris conchula, non dico de rubro, una tetraonis\npennula, taceo de pavo, sordidum artificem pronuntiabit tibi\ncreatorem? \n",
            "12":"\n At cum et animalia irrides minutiora quae maximus artifex de\nindustria ingeniis aut viribus ampliavit, sic magnitudinem in mediocritate\nprobari docens quemadmodum virtutem in infirmitate\n secundum apostolum, imitare, si potes, apis aedificia, formicae\nstabula, araneae retia, bombycis stamina, sustine, si potes, illas\nipsas lectuli et tegetis tuae bestias, cantharidis venena, muscae\nspicula, culicis et tubam et lanceam. Qualia erunt maiora, cum\ntam modicis aut iuvaris aut laederis, ut nec in modicis despicias\ncreatorem? Postremo te tibi circumfer, intus ac foris considera\nhominem: placebit tibi vel hoc opus dei nostri, quod tuus dominus,\nille deus melior, adamavit, propter quem in haec paupertina elementa\nde tertio caelo descendere laboravit, cuius causa in hac cellula\ncreatoris etiam crucifixus est. Sed ille quidem usque nunc\nnec aquam reprobavit creatoris qua suos abluit, nec oleum quo suo(??)\nunguit, nec mellis et lactis societatem qua suos infantat, nec panem\nquo ipsum corpus suum repraesentat, etiam in sacramentis\n \n\npropriis egens mendicitatibus creatoris. At tu super magistrum\ndiscipulus, et servus super dominum, sublimius illo sapis, destruens\nquae ille desiderat. Volo inspicere si ex fide saltim, ut\nnon et(??)ipse quae destruis appetas. Adversaris caelo, et libertatem\ncaeli in habitationibus captas. Despicis terram plane inimice iam\ntuae carnis matricem, et omnes medullas eius victui extorques.\nReprobas et mare, sed usque ad copias eius, quas sanctiorem cibum\ndeputas. Rosam tibi si obtulero, non fastidies creatorem.\nHypocrita, ut apocarteresi probes te Marcionitam, id est repudiatorem\ncreatoris (nam haec apud vos pro martyrio affectari debuisset,\nsi vobis mundus displiceret), in quamcunque materiam resolveris,\nsubstantia creatoris uteris. Quanta obstinatio duritiae tuae!\nDepretias in quibus et vivis et moreris. \n",
            "13":"\n Post haec, vel ante haec, cum dixeris esse et illi conditionem \nsuam et suum mundum et suum caelum, de caelo quidem illo tertio\nvidebimus, si et ad apostolum vestrum discutiendum pervenerimus,\ninterim, quaecunque substantia est, cum suo utique deo apparuisse\ndebuerat. At nunc quale est ut dominus a XII Tiberii\nCaesaris revelatus sit, substantia vero ad XV iam Severi imperatoris\nnulla omnino comperta sit quae frivolis creatoris praecellens\nutique latere desisset, non latente iam domino suo et auctore? Et\nideo si ipsa non potuit manifestari in hoc mundo, quomodo dominus\nparuit eius in hoc mundo? Si dominum cepit hic mundus,\ncur substantiam capere non potuit, nisi domino fortasse maiorem?\nIam nunc de loco quaestio est, pertinens et ad mundum illum superiorem\net ad ipsum deum eius. Ecce enim si et ille habet mundum\nsuum infra se, super creatorem, in loco utique fecit eum\ncuius spatium vacabat inter pedes suos et caput creatoris. Ergo\net deus ipse in loco erat, et mundum in loco faciebat, et erit iam\n \n\nlocus ille maior et deo et mundo. Nihil enim non maius est id\nquod capit eo quod capitur. Et videndum ne qua adhuc illic vacent\nsubsiciva, in quibus et tertius aliqui stipare deus se cum\nmundo suo possit. Ergo iam incipe deos computare. Erit enim\net locus deus, non tantum qua deo maior, sed et qua innatus et\ninfectus ac per hoc aeternus et deo par, in quo semper deus fuerit.\nDehinc si et ille mundum ex aliqua materia subiacente molitus est\ninnata et infecta et contemporali deo, quemadmodum de creatore\nMarcion sentit, redigis et hoc ad maiestatem loci, qui et deum et\nmateriam, duos deos, clusit. Et materia enim deus, secundum\nformam divinitatis innata scilicet et infecta et aeterna. Aut si de\nnihilo molitus est mundum, hoc et de creatore sentire cogetur, cui\nmateriam subicit in substantia mundi. Sed ex materia et ille fecisse\ndebebit, eadem ratione occurrente illi quoque deo quae opponeretur\ncreatori, ut aeque deo. Atque ita tres interim mihi deos numera\nMarcionis, factorem et locum et materiam. Proinde et creatorem\nin loco facit utique eadem condicione censendo, et materiam\nei subicit utique innatam et infectam et hoc nomine aeternam, ut\ndomino. Amplius et malum materiae deputans, innatum innatae,\ninfectum infectae et aeternum acternae, quartum iam hic deum\nfecit. Habes igitur in superioribus tres substantias divinitatis, in\ninferioribus quatuor. His cum accedunt et sui Christi, alter qui\napparuit sub Tiberio, alter qui a creatore promittitur, manifestam\niam fraudem Marcion patitur ab eis qui duos illum deos inferre\npraesumunt, cum novem assignet, licet nesciens. \n",
            "14":"\n Non comparente igitur mundo alio, sicut nec deo eius, consequens\nest ut duas species rerum, visibilia et invisibilia, duobus\nauctoribus deis dividant, et ita suo deo invisibilia defendant. Quis\nautem poterit inducere in animum, nisi spiritus haereticus, eius\nesse invisibilia qui nihil visibile praemiserit, quam eius qui visibilia\noperatus invisibilium quoque fidem fecerit, cum iustius multo\n \n\nsit aliquibus exemplariis adnuere quam nullis? Videbimus et apostolus\ncui auctori invisibilia deputet, cum et illum exploraverimus. \nNunc enim communibus plurimum sensibus et argumentationibus\niustis secuturae scripturarum quoque advocationi fidem sternimus,\nconfirmantes diversitatem hanc visibilium et invisibilium adeo creatori\ndeputandam, sicuti tota operatio eius ex diversitatibus constat,\nex corporalibus et incorporalibus, ex animalibus et inanimalibus,\nex vocalibus et mutis, ex mobilibus et stativis, ex genitalibus et\nsterilibus, ex aridis et succidis, ex calidis et frigidis. Sic et hominem\nipsum diversitas temperavit, tam in corpore quam in sensu.\nAlia membra fortia, alia infirma, alia honesta, alia inhonesta, alia\ngemina, alia unica, alia comparia, alia disparia. Proinde et in\nsensu nunc laetitia, nunc anxietas, nunc amor, nunc odium, nunc\nira, nunc lenitas. Quod si ita est, ut aemula inter se conditionis\nuniversitas ista modulata sit, iam igitur et visibilibus invisibilia\ndebentur, non alteri auctori deputanda quam cui et aemula eorum,\nipsum creatorem diversum notantia, iubentem quae prohibuit et\nprohibentem quae iussit, percutientem et sanantem. Cur in hac\nsola specie uniformem eum capiunt, visibilium solummodo conditorem,\nquem proinde credendum sit et visibilia et invisibilia condidisse,\nquemadmodum et vitam et mortem, et mala et pacem? Et\nutique, si illa invisibilia maiora sunt visibilibus creaturis suo loco\nmagnis, sic quoque congruit eius esse maiora cuius et magna,\nquia nec magna, nedum maiora, ei competant cuius nec modica\ncomparent. \n",
            "15":"\n His compressi erumpunt dicere: Sufficit unicum opus deo nostro, \nquod hominem liberavit summa et praecipua bonitate sua, et\nomnibus locustis anteponenda. O deum maiorem, cuius tam\n \n\nmagnum opus non potuit inveniri quam in homine dei minoris!\nEnimvero prius est ut probes eum esse per quae deum probari\noportet, per opera, tunc deinde per beneficia. Primo enim quaeritur,\nan sit, et ita, qualis sit. Alterum de operibus, alterum de\nbeneficiis dinoscetur. Celerum non quia liberasse dicitur hominem,\nideo esse eum constat, sed si esse constiterit, tunc et liberasse\ndicetur, ut et an liberaverit constet, quia potuerit et esse et non\nliberasse. Quomodo ergo quia liberasse dicetur, etiam esse credetur,\ncum potuerit et esse et non liberasse? Nunc in isto articulo\nab ignoti dei quaestione deducto satis constitit tam nihil illum\ncondidisse quam debuisse condidisse, uti cognosceretur ex operibus,\nquia si fuisset, cognosci debuisset, et utique a primordio rerum;\ndeum enim non decuisse latuisse. Regrediar necesse est ad originem\nquaestionis dei ignoti, ut ceteros quoque ramulos eius excutiam.\nPrimo enim quaeri oportebit, qui postea se protulerit in\nnotitiam, cur postea, et non a primordio rerum; quibus utique necessarius,\nqua deus, et quidem melior quo necessarior, latere\nnon debuit. Non enim potest dici non fuisse aut materiam aut\ncausam cognoscendi deum, cum et homo a primordio esset in saeculo,\ncui nunc subvenit, et malitia creatoris, adversus quam ut\nbonus subvenit. Igitur aut ignoravit et causam et materiam suae\nrevelationis necessariae, aut dubitavit, aut non potuit, aut noluit.\nOmnia haec deo indigna, maxime optimo. Sed et hunc locum\nalibi implebimus exprobratione serae revelationis, sicut nunc sola\ndemonstratione. \n",
            "16":"\n Processerit, age, iam in notitiam quando voluit, quando potuit,\nquando hora fatalis advenit. Fortasse enim anabibazon ei obstabat,\n \n\naut aliquae maleficae, aut Saturnus quadratus, aut Mars trigonus.\nNam et mathematici plurimum Marcionitae, nec hoc erubescentes,\nde ipsis etiam stellis vivere creatoris. Tractandum\net hic de revelationis qualitate, an digne cognitus sit, ut constet,\nan vere, et ita credatur esse quem digne constiterit revelatum.\nDigna enim deo probabunt deum. Nos definimus deum primo natura\ncognoscendum, deinde doctrina recognoscendum, natura ex\noperibus, doctrina ex praedicationibus. Sed cui nulla natura est,\nnaturalia instrumenta non suppetunt. Ergo vel praedicationibus revelationem\nsui debuerat operari, maxime adversus eum revelandus\nqui et conditionis et praedicationis operibus tot ac tantis vix tamen\nhominum fidem impleverat. Quomodo itaque revelatus est? Si\nper humanam coniecturam, nega deum alias cognosci posse quam\nper semetipsum, nec tantum ad formam provocans creatoris, verum\net ad condicionem tam divinae magnitudinis quam humanae mediocritatis;\nne maior deo homo videri possit, qui eum non ultro\nvolentem cognosci suis viribus quodammodo in publicum agnitionis\nextraxerit, cum humana mediocritas facilius deos fingere sibi norit\nsecundum totius aevi experimenta quam verum sectari quem natura\niam intellegunt. Alioquin, si sic homo deum commentabitur quomodo\nRomulus Consum et Tatius Cloacinam et Hostilius Pavorem\net Metellus Alburnum et quidam ante hoc tempus Antinoum, hoc\naliis licebit: nos Marcionem nauclerum novimus, non regem nec\nimperatorem. \n",
            "17":"\n Immo, inquiunt Marcionitae, deus noster, etsi non ab initio, \netsi non per conditionem, sed per semetipsum revelatus est in\nChristo Iesu. Dabitur et in Christum liber de omni statu eius.\nDistingui enim materias oportet, quo plenius et ordinatius retractentur.\n \n\nInterim satis erit ad praesentem gradum ita occurrere, ut\nostendam Christum Iesum non alterius dei circumlatorem quam\ncreatoris, et quidem paucis. Anno xv Tiberii Christus Iesus de\ncaelo manare dignatus est, spiritus salutaris. Marcionis salutem,\nqui ita voluit, quoto quidem anno Antonini maioris de Ponto suo\nexhalaverit aura canicularis non curavi investigare. De quo tamen\nconstat, Antoninianus haereticus est, sub Pio impius. A Tiberio\nautem usque ad Antoninum anni fere cxv et dimidium anni cum\ndimidio mensis. Tantundem temporis ponunt inter Christum et\nMarcionem. Cum igitur sub Antonino primus Marcion hunc deum\ninduxerit, sicut probavimus, statim, qui sapis, plana res est. Praeiudicant\ntempora quod sub Antonino primum processit sub Tiberio\nnon processisse, id est deum Antoniniani imperii Tiberiani non\nfuisse, atque ita non a Christo revelatum quem constat a Marcione\nprimum praedicatum. Hoc nunc ut probem constare, quod superest,\nab ipsis adversariis sumam. Separatio legis et evangelii proprium\net principale opus est Marcionis, nec poterunt negare discipuli\neius quod in summo instrumento habent, quo denique initiantur\net indurantur in hanc haeresim. Nam hae sunt Antitheses\nMarcionis, id est contrariae oppositiones, quae conantur discordiam\nevangelii cum lege committere, ut ex diversitate sententiarum\nutriusque instrumenti diversitatem quoque argumententur deorum.\nIgitur cum ea separatio legis et evangelii ipsa sit quae alium deum\nevangelii insinuaverit adversus deum legis, apparet ante eam separationem\ndeum in notitia non fuisse qui ab argumento separationis\ninnotuit, atque ita non a Christo revelatum, qui fuit ante separationem,\nsed a Marcione commentatum, qui instituit separationem\nadversus evangelii legisque pacem, quam retro illaesam et inconcussam\nab apparentia Christi usque ad audaciam Marcionis illa\nutique ratio servavit quae non alium deum et legis et evangelii\n \n\ntuebatur praeter creatorem, adversus quem tanto post tempore separatio\na Pontico immissa est. \n",
            "18":"\n Huic expeditissimae probationi defensio quoque a nobis necessaria \nest adversus obstrepitacula diversae partis. Aiunt enim Marcionem\nnon tam innovasse regulam separatione legis et evangelii\nquam retro adulteratam recurasse. O Christe, patientissime domine,\nqui tot annis interversionem praedicationis tui sustinuisti, donec\nscilicet tibi Marcion subveniret! Nam et ipsum Petrum ceterosque,\ncolumnas apostolatus, a Paulo reprehensos opponunt quod non \nrecto pede incederent ad evangelii veritatem , ab illo certe Paulo\nqui adhuc in gratia rudis, trepidans denique ne in vacuum cucurrisset\naut curreret, tunc primum cum antecessoribus apostolis conferebat.\nIgitur si ferventer adhuc, ut neophytus, adversus Iudaismum\naliquid in conversatione reprehendendum existimavit, passivum\nscilicet convictum, postmodum et ipse usu omnibus omnia futurus, \nut omnes lucraretur, Iudaeis quasi Iudaeus, et eis qui sub lege\ntanquam in lege, tu illam solius conversationis, placiturae postea\naccusatori suo, reprehensionem suspectam vis haberi etiam de praedicationis\nerga deum praevaricatione. Atquin de praedicationis unitate,\nquod supra legimus, dextras iunxerant, et ipsa officii distributione\nde evangelii societate condixerant, sicut et alibi. Sive ego, \ninquit, sive illi, sic praedicamus. Sed et si quosdam falsos fratres \nirrepsisse descripsit, qui vellent Galatas ad aliud evangelium transferre,\nipse demonstrat adulterium illud evangelii non ad alterius\ndei et Christi fidem transferendam, sed ad disciplinam legis conservandam\nhabuisse intentionem, deprehendens scilicet illos circumcisionem\nvindicantes et observantes tempora et dies et menses\net annos Iudaicarum caeremoniarum, quas iam exclusas agnovisse\ndebuerant, secundum innovatam dispositionem creatoris olim de\nhoc ipso praedicantis per prophetas suos. Ut per Esaiam, Vetera \ntransierunt, inquit, ecce nova, quae ego nunc facio; et alibi, Et \ndisponam testamentum, non quale disposui ad patres vestros, cum\nillos eduxissem de terra Aegypti. Sic et per Hieremiam, Renovate \nvobis novamen novum, et circumcidimini deo vestro, et circumcidimini\n \n\npraeputia cordis vestri. Hanc ergo circumcisionem iam\nsistens apostolus et hoc novamen illas quoque vetustates caeremoniarum\ndissuadebat, de quibus idem conditor earum quandoque cessaturis\n profitebatur, per Osee, Et avertam omnes iocunditates eius\net dies festos eius et neomenias et sabbata et omnes caeremonias\n eius. Sic enim per Esaiam, Neomenias vestras et sabbata et diem\nmagnum non sustineo, ferias et ieiunium et dies festos vestros odit\nanima mea. Quod si et creator omnia haec iam pridem recusaverat,\net apostolus ea iam recusanda pronuntiabat, ipsa apostoli\nsententia consentanea decretis creatoris probat non alium deum ab\napostolo praedicatum quam cuius decreta cupiebat iam agnosci, falsos\net apostolos et fratres notans in hac causa, qui evangelium\nChristi creatoris transferrent a novitate praenuntiata a creatore ad\nvetustatem recusatam a creatore. \n",
            "19":"\n Ceterum si qua novum deum praedicans veteris dei legem\ncupiebat excludere, quare de deo quidem novo nihil praescribit,\nsed de vetere lege solummodo, nisi quoniam fide manente in creatorem\nsola lex eius concessare debebat? Ut et psalmus ille praecinuerat:\n Disrumpamus vincula a nobis eorum et abiciamus eorum\niugum a nobis; ex quo scilicet tumultuatae sunt gentes et populi\nmeditati sunt inania; astiterunt reges terrae et magistratus convenerunt\nin unum adversus dominum et adversus Christum eius.\nEt utique, si alius deus praedicaretur a Paulo, nulla disceptatio\nesset servandae legis necne, non pertinentis scilicet ad dominum\nnovum et aemulum legis. Ipsa enim dei novitas atque diversitas\nabstulisset non modo quaestionem veteris et alienae legis, verum\nomnem eius mentionem. Sed hic erat totus status quaestionis,\nquod, cum idem deus legis in Christo praedicaretur, legi eius\nderogaretur. Stabat igitur fides semper in creatore et Christo eius,\nsed conversatio et disciplina nutabat. Nam et alii de idolothyto\nedendo, alii de mulierum velamento, alii de nuptiis vel repudiis,\nnonnulli et de spe resurrectionis disceptabant, de deo nemo. Nam\nsi fuisset haec quoque quaestio disceptata, et ipsa apud apostolum\ninveniretur, vel quanto principalis. Quodsi post apostolorum\ntempora adulterium veritas passa est circa dei regulam, ergo iam\n \n\napostolica traditio nihil passa est in tempore suo circa dei regulam,\net non alia agnoscenda erit traditio apostolorum quam quae hodie\napud ipsorum ecclesias editur. Nullam autem apostolici census\necclesiam invenias quae non in creatore christianizet. Aut si hae\nerunt a primordio corruptae, quae erunt integrae? nimirum adversariae\ncreatoris? Exhibe ergo aliquam ex tuis apostolici census,\net obduxeris. Igitur cum omnibus modis constet alium deum in\nregula sacramenti istius non fuisse a Christo usque ad Marcionem\nquam creatorem, satis iam et probatio nostra munita est, qua ostendimus\nnotitiam dei haeretici ex evangelii et legis separatione coepisse,\net definitio superior instructa est, non esse credendum deum\nquem homo de suis sensibus composuerit, nisi plane prophetes,\nid est non de suis sensibus. Quod si Marcion poterit dici, debebit\netiam probari. Nihil retractare oportebat. Hoc enim cuneo veritatis\nomnis extruditur haeresis, cum Christus non alterius dei quam\ncreatoris circumlator ostenditur. \n",
            "20":"\n Sed quomodo funditus evertetur antichristus, nisi ceteris quoque \niniectionibus eius elidendis locus detur, relaxata praescriptionum\ndefensione? Accedamus igitur iam hinc ad ipsam dei personam,\nvel potius umbram et phantasma, secundum Christum ipsius,\nper idque examinetur per quod creatori praefertur. Et utique erunt\nregulae cerfae ad examinandam dei bonitatem. Sed prius est ut\ninveniam illam et apprehendam, et ita ad regulas perducam. Cum\nenim circumspicio tempora, nusquam est a primordio materiarum\n \n\net in introitu causarum, cum quibus debuerat inveniri, exinde\nagens quod agi habuit. Erat enim iam mors, et aculeus mortis\ndelictum, et ipsa malitia creatoris, adversus quam subvenire deberet\nalterius dei bonitas, primae huic regulae divinae bonitatis occurrens,\nsi se naturalem probaret, statim succurrens ut causa coepit.\nOmnia enim in deo naturalia et ingenita esse debebunt, ut sint\naeterna, secundum statum ipsius, ne obvenientia et extranea reputentur,\nac per hoc temporalia et aeternitatis aliena. Ita et bonitas\nperennis et iugis exigetur in deo, quae in thesauris naturalium\nproprietatum reposita et parata antecederet causas et materias suas,\net primam quamque susciperet, non despiceret et destitueret, si\nantecedebat. Denique et hic non minus quaeram, cur non a primordio\noperata sit bonitas eius, quam de ipso quaesivimus, cur\nnon a primordio sit revelatus? Quidni? qui per bonitatem revelari\nhaberet, si qui fuisset. Non posse quid deo non licet, nedum\nnaturalibus suis fungi; quae si continentur quo minus currant,\nnaturalia non erunt. Et otium enim sui natura non novit.\nHinc censetur, si agat; sic nec noluisse videbitur exercere bonitatem\ninterim naturae nomine. Natura enim se non potest nolle\nquae se ita dirigit ut si cessaverit non sit. Sed cessavit aliquando\nin deo Marcionis de opere bonitas. Ergo non fuit naturalia\nbonitas quae potuit aliquando cessasse, quod naturalibus non\nlicet. Et si non erit naturalis, iam nec aeterna credenda nec deo\npar, quia non aeterna, dum non naturalis quae denique nullam sui\nperpetuitatem aut de praeterito constituat aut de futuro repromittat.\nNam et a primordio non fuit et in finem sine dubio non erit. Potest\nenim et non esse quandoque, sicut non fuit aliquando. Igitur\ncum constet in primordio cessasse bonitatem dei illius (non enim\na primordio liberavit hominem), et voluntate potius eam quam infirmitate\ncessasse, iam voluntas suppressae bonitatis finis invenietur\nmalignitatis. Quid enim tam malignum quam nolle prodesse cum\npossis, quam utilitatem cruciare, quam iniuriam sinere? Totum\n \n\ndenique creatoris elogium in illum rescribetur qui saevitias eius\nbonitatis suae mora iuvit. Nam in cuius manu est quid ne fiat,\neius iam deputatur cum fit. Homo damnatur in mortem ob unius\narbusculae delibationem, et exinde proficiunt delicta cum poenis,\net pereunt iam omnes qui paradisi nullum cespitem norunt. Et hoc\nmelior aliqui deus aut nescit aut sustinet? Si ut ex hoc melior\ninveniretur, quanto creator deterior haberetur? satis et in isto consilio\nmalitiosus, qui et illum voluit oneratum, operationibus eius\nadmissis, et saeculum in vexatione detinuit. Quid de tali medico\niudicabis qui nutriat morbum mora praesidii et periculum extendat\ndilatione remedii, quo pretiosius aut famosius curet? Talis et in\ndeum Marcionis dicenda sententia est, mali permissorem, iniuriae\nfautorem, gratiae lenocinatorem, benignitatis praevaricatorem, quam\nnon statim causae suae exhibuit; plane, si natura bonus, exhibiturus,\net non accessione, si ingenio optimus, et non disciplina,\nsi ab aevo deus, et non a Tiberio, immo, quod verius, a Cerdone\net Marcione. Tiberio nunc deus ille praestiterit ut imperio eius\ndivina bonitas in terris dedicaretur. \n",
            "21":"\n Aliam illi regulam praetendo, sicut naturalia, ita rationalia \nesse debere in deo omnia. Exigo rationem bonitatis, quia nec\naliud quid bonum haberi liceat quod non rationaliter bonum sit,\nnedum ut ipsa bonitas irrationalis deprehendatur. Facilius malum\ncui rationis aliquid affuerit pro bono habebitur quam ut bonum\nratione desertum non pro male iudicetur. Nego rationalem bonitatem\ndei Marcionis iam hoc primo quod in salutem processerit\nhominis alieni. Scio dicturos atquin hanc esse principalem et perfectam\nbonitatem, cum sine ullo debito familiaritatis in extraneos\nvoluntaria et libera effunditur, secundum quam inimicos quoque\nnostros et hoc nomine iam extraneos diligere iubeamur. Cum ergo\nnon a primordio hominem respexit, a primordio extraneum, cessando\npraeiudicavit cum extraneo nihil sibi esse. Ceterum disciplinam\ndiligendi extraneum vel inimicum antecessit praeceptum diligendi\n \n\nproximum tanquam teipsum, quod etsi ex lege creatoris, et tu quoque\nillud excipere debebis, ut a Christo non destructum, sed potius\nexstructum. Nam quo magis proximum diligas, diligere iuberis\ninimicum et extraneum. Exaggeratio est debitae bonitatis exactio\nindebitae. Antecedit autem debita indebitam, ut principalis, ut\ndignior ministra et comite sua, id est indebita. Prior igitur cum\nprima bonitatis ratio sit in rem suam exhiberi ex iustitia, secunda\nautem in alienam ex redundantia iustitiae super Scribarum et Pharisaeorum,\nquale est secundam ei rationem referri cui deficit\nprima, non habenti proprium hominem, ac per hoc quoque exiguae?\nPorro exigua, quae suum non habuit, quomodo in alienum\nredundavit? Exhibe principalem rationem, et tunc vindica sequentem.\nNulla res sine ordine rationalis potest vindicari, tanto abest\nut ratio ipsa in aliquo ordinem amittat. Sit nunc et a secundo\ngradu incipiens ratio bonitatis, in extraneum scilicet, nec secundus\nilli gradus ratione constabit alio modo destructus. Tunc enim rationalis\nhabebitur vel secunda in extraneum bonitas, si sine iniuria\neius operetur cuius est res. Quamcunque bonitatem iustitia prima\nefficit rationalem. Sic et in principali gradu rationalis erit, cum\nin rem suam exhibetur, si iusta sit. Sic et in extraneum rationalis\nvideri poterit, si non sit iniusta. Ceterum qualis bonitas quae\nper iniuriam constat, et quidem pro extraneo? Fortasse enim pro\ndomestico aliquatenus rationalis habeatur bonitas iniuriosa. Pro\nextraneo vero, cui nec proba legitime deberetur, qua ratione tam\niniusta rationalis defendetur? Quid enim iniustius, quid iniquius\net improbius quam ita alieno benefacere servo, ut domino eripiatur,\nut alii vindicetur, ut adversus caput domini subornetur, et quidem,\nquo indignius, in ipsa adhuc domo domini, de ipsius adhuc horreis\nvivens, sub ipsius adhuc plagis tremens? Talis assertor etiam\ndamnaretur in saeculo, nedum plagiator. Non aliter deus Marcionis\nirrumpens in alienum mundum, eripiens deo hominem, patri filium,\neducatori alumnum, domino famulum, ut eum efficiat deo impium,\npatri irreligiosum, educatori ingratum, domino nequam. Oro te,\nsi rationalis bonitas talem facit qualem faceret irrationalis ? Non\n \n\nputem impudentiorem quam qui in aliena aqua alii deo tinguitur,\nad alienum caelum alii deo expanditur, in aliena terra alii deo\nsternitur, super alienum panem alii deo gratiarum actionibus fungitur,\nde alienis bonis ob alium deum nomine eleemosynae et dilectionis\noperatur. Quis iste deus tam bonus ut homo ab illo malus\nfiat, tam propitius ut alium illi deum, et dominum quidem ipsius,\nfaciat iratum? \n",
            "22":"\n Sed deus sicut aeternus et rationalis, ita opinor et perfectus \nin omnibus. Eritis enim perfecti, quemadmodum pater vester, qui \nin caelis est. Exhibe perfectam quoque bonitatem eius. Etsi de\nimperfecta satis constat, quae neque naturalis invenitur neque rationalis,\nnunc et alio ordine traducetur; nec iam imperfecta, immo\net defecta, exigua et exhausta, minor numero materiarum suarum,\nquae non in omnibus exhibetur. Non enim omnes salvi fiunt, sed\npauciores omnibus et Iudaeis et Christianis creatoris. Pluribus\nvero pereuntibus quomodo perfecta defenditur bonitas ex maiore\nparte cessatrix, paucis aliqua, pluribus nulla, cedens perditioni,\npartiaria exitii? Quodsi plures salvi non erunt, erit iam non bonitas,\nsed malitia perfectior. Sicut enim bonitatis operatio est,\nquae facit salvos, ita malignitatis, quae non facit salvos. Magis\nautem non faciens salvos dum paucos facit, perfectior erit in non\niuvando quam iuvando. Non poteris et in creatorem referre bonitatem,\nin omnes defectionem. Quem enim iudicem tenes, dispensatorem,\nsi forte, bonitatis ostendis intellegendum, non profusorem,\nquod deo tuo vindicas. Usque adeo hac sola eum praefers\nbonitate creatori quam si solam profitetur et totam, nulli deesse\ndebuerat. Sed nolo iam de parte maiore pereuntium imperfectum\nbonitatis arguere deum Marcionis. Sufficit ipsos quos salvos facit\nimperfectae salutis inventos imperfectam bonitatem eius ostendere,\nscilicet anima tenus salvos, carne deperditos, quae apud illum non\n \n\nresurgit. Unde haec dimidiatio salutis, nisi ex defectione bonitatis?\nQuid erat perfectae bonitatis quam totum hominem redigere in\nsalutem, totum damnatum a creatore, totum a deo optimo allectum?\nQuod sciam, et caro tinguitur apud illum, et caro de nuptiis tollitur,\net caro in confessione nominis desaevitur. Sed etsi carni\ndelicta reputantur, praecedit animae reatus, et culpae principatus\nanimae potius adscribendus, cui caro ministri nomine occurrit.\nCarens denique anima caro hactenus peccat. Ita et in hoc iniusta\nbonitas et sic quoque imperfecta, innocentiorem substantiam relinquens\nin exitium, obsequio, non arbitrio, delinquentem; cuius\nChristus etsi non induit veritatem, ut tuae haeresi visum est, imaginem\ntamen eius subire dignatus est. Ipso, quod mentitus est\nillam, aliquid ei debuit debuisse. Quid est autem homo aliud\nquam caro, siquidem nomen hominis materia corporalis, non animalis,\n ab auctore sortita est? Et fecit hominem deus, inquit,\nlimum de terra, non animam; anima enim de afflatu: et factus est\nhomo in animam vivam; quid? utique qui de limo: et posuit deus\nhominem in paradiso; quod finxit, non quod flavit; qui caro nunc,\nnon qui anima. Itaque si ita est, quo ore contendes perfectum\nbonitatis titulum, quae non iam a partitione speciali hominis liberandi\ndefecit, sed a proprietate generali? Si plena est gratia et\nsolida misericordia quae soli animae salutaris est, plus praestat\nhaec vita, qua toti et integri fruimur. Ceterum ex parte resurgere\nmultari erit, non liberari. Erat et illud perfectae bonitatis, ut\nhomo liberatus in fidem dei optimi statim eximeretur de domicilio\natque dominatu dei saevi. At nunc et febricitas, o Marcionita,\net ceteros tribulos et spinas dolor carnis tuae tibi edit, nec fulminibus\ntantum aut bellis et pestibus aliisque plagis creatoris, sed et\n \n\nscorpiis eius obiectus. In quo te putas liberatum de regno eius,\ncuius te muscae adhuc calcant? Si de futuro erutus es, cur non\net de praesenti, ut perfecte? Alia est nostra condicio apud auctorem,\napud iudicem, apud offensum principem generis. Tu tantummodo\nbonum deum praefers. Non potes autem perfecte bonum\nostendere a quo non perfecte liberaris. \n",
            "23":"\n Quod attinet ad bonitatis quaestionem, his lineis deduximus \neam minime deo adaequari, ut neque ingenitam neque rationalem\nneque perfectam, sed et improbam et iniustam et ipso iam bonitatis\nnomine indignam, quod scilicet in quantum deo congruat, in\ntantum deum non esse conveniat qui de tali bonitate etiam praeferatur,\nnec de tali modo, verum et sola. Iam enim et hoc discuti\npar est, an deus de sola bonitate censendus sit, negatis ceteris\nappendicibus, sensibus et affectibus, quos Marcionitae quidem a deo\nsuo abigunt in creatorem, nos vero et agnoscimus in creatore ut\ndeo dignos. Et ex hoc quoque negabimus deum in quo non omnia\nquae deo digna sint constent. Si aliquem de Epicuri schola deum\naffectavit Christi nomine titulare, ut quod beatum et incorruptibile\nsit neque sibi neque alii molestias praestet (hanc enim sententiam\nruminans Marcion removit ab illo severitates et iudiciarias vires),\naut in totum immobilem et stupentem deum concepisse debuerat\n(et quid illi cum Christo, molesto et Iudaeis per doctrinam et sibi\nper sensum?), aut et de ceteris motibus eum agnovisse (et quid\nilli cum Epicuro, nec sibi nec Christianis necessario?). Ecce enim\nhoc ipso quod retro quietus qui nec notitiam sui aliquo interim\nopere curaverit, post tantum aevi senserit in hominis salutem,\nutique per voluntatem, nonne concussibilis tunc fuit novae voluntati,\nut et ceteris motibus videatur obnoxius? Quae autem voluntas\nsine concupiscentiae stimulo est? Quis volet quod non concupiscet?\nSed et cura accedet voluntati. Quis enim volet quid\net concupiscet, et non curabit? Igitur cum et voluit et concupiit\nin hominis salutem, iam et sibi et aliis negotium fecit, Epicuro\nnolente, consiliario Marcione. Nam et adversarium sibi constituit\n \n\nipsum illud adversus quod et voluit et concupiit et curavit, sive\ndelictum sive mortem, inprimis ipsum arbitrum eorum et dominum,\nhominis creatorem. Porro nihil sine aemulatione decurret\nquod sine adversario non erit. Denique volens et concupiscens et\ncurans hominem liberare hoc ipso iam aemulatur et eum a quo\nliberat, adversus eum scilicet sibi liberaturus, et ea de quibus\nliberat, in alia liberaturus. Proinde enim aemulationi occurrant\nnecesse est officiales suae in ea quae aemulatur, ira, discordia,\nodium, dedignatio, indignatio, bilis, nolentia, offensa. Haec omnia\nsi aemulationi adsistunt, aemulatio autem liberando homini procurat,\nliberatio autem hominis operatio bonitatis est, non poterit\nea bonitas sine suis dotibus, id est sine sensibus et affectibus,\nper quos administratur adversus creatorem, ne sic quoque irrationalis\npraescribatur, si careat et sensibus et affectibus debitis,\nHaec multo plenius defendemus in causa creatoris, in qua et\nexprobrantur. \n",
            "24":"\n At hic sufficit perversissimum deum ostendi in ipso praeconio\nsolitariae bonitatis, qua nolunt ei adscribere eiusmodi motus animi\nquos in creatore reprehendunt. Si enim neque aemulatur neque\nirascitur neque damnat neque vexat, utpote qui nec iudicem praestat,\nnon invenio quomodo illi disciplinarum ratio consistat, et\nquidem plenior. Quale est enim ut praecepta constituat non executurus,\nut delicta prohibeat non vindicaturus, quia non iudicaturus,\nextraneus scilicet ab omnibus sensibus severitatis et animadversionis?\nCur enim prohibet admitti quod non defendit admissum, cum\nmulto rectius non prohibuisset quod defensurus non esset quam ut\nnon defenderet quod prohibuisset? Immo et permisisse directo\ndebuit, sine causa prohibiturus, ut non defensurus. Nam et nunc\ntacite permissum est quod sine ultione prohibetur. Et utique non\naliud prohibet admitti quam quod non amat fieri. Stupidissimus\n \n\nergo qui non offenditur facto quod non amat fieri, quando offensa\ncomes sit frustratae voluntatis. Aut si offenditur, debet irasci; si\nirascitur, debet ulcisci. Nam et ultio fructus est irae, et ira debitum\noffensae, et offensa, ut dixi, comes frustratae voluntatis. Sed\nnon ulciscitur; ergo nec offenditur. Sed non offenditur, ergo nec\nlaeditur voluntas eius, cum fit quod fieri noluit, et fit iam delictum\nsecundum voluntatem eius, quia non fit adversus voluntatem quod\nnon laedit voluntatem. Aut si hoc erit divinae virtutis sive bonitatis,\nnolle quidem fieri et prohibere fieri, non moveri tamen, si\nfiat, dicimus iam motum esse illum qui noluit, et vane non moveri\nad factum qui motus sit ad non faciendum, quando noluit fieri.\nNolendo enim prohibuit. Non enim et iudicavit nolendo fieri et\nidcirco prohibendo? Non faciendum enim iudicavit et prohibendum\npronuntiavit. Ergo et ille iam iudicat. Si indignum est deum iudicare,\naut si eatenus dignum est deum iudicare qua tantummodo\nnolit et prohibeat, non etiam defendat admissum. Atquin nihil\ndeo tam indignum quam non exequi quod noluit et prohibuit admitti:\nprimo, quod qualicunque sententiae suae et legi debeat vindictam\nin auctoritatem et obsequii necessitatem, secundo, quia\naemulum sit necesse est quod noluit admitti et nolendo prohibuit.\nMalo autem parcere deum indignius sit quam animadvertere, et quidem\ndeo optimo, qui non alias plene bonus sit, nisi mali aemulus,\nuti boni amorem odio mali exerceat et boni tutelam expugnatione\nmali impleat. \n",
            "25":"\n Sed iudicat plane malum nolendo et damnat prohibendo, dimittit \nautem non vindicando et absolvit non puniendo. O deum veritatis\npraevaricatorem! sententiae suae circumscriptorem! Timet\ndamnare quod damnat, timet odisse quod non amat, factum sinit\nquod fieri non sinit, mavult ostendere quid nolit quam probare.\nHoc erit bonitas imaginaria, disciplina phantasma, et ipsa transfunctoria\npraecepta secura delicta. Audite, peccatores, quique nondum\nhoc estis, ut esse possitis! deus melior inventus est, qui nec\noffenditur nec irascitur nec ulciscitur, cui nullus ignis coquitur in\ngehenna, cui nullus dentium frendor horret in exterioribus tenebris:\nbonus tantum est. Denique prohibet delinquere, sed litteris\nsolis. In vobis est, si velitis illi obsequium subsignare, ut honorem\n \n\ndeo habuisse videamini; timorem enim non vult. Atque adeo\nprae se ferunt Marcionitae quod deum suum omnino non\ntimeant. Malus autem, inquiunt, timebitur, bonus autem diligetur.\nStulte, quem dominum appellas, negas timendum, cum hoc\nnomen potestatis sit etiam timendae? At quomodo diliges, nisi\ntimess non diligere? Plane nec pater tuus est, in quem competat\net amor propter pietatem et timor propter potestatem, nec\nlegitimus dominus, ut diligas propter humanitatem et timeas propter\ndisciplinam. Sic denique plagiarii diliguntur, non etiam\ntimentur. Non enim timebitur nisi iusta et ordinaria dominatio,\ndiligi autem potest etiam adultera; sollicitatione enim constat,\nnon auctoritate, et adulatione, non potestate. Quid denique\nadulantius quam delicta non exequi? Age itaque, qui deum non\ntimes quasi bonum, quid non in omnem libidinem ebullis, summum,\nquod sciam, fructum vitae omnibus qui deum non timent?\nQuid non frequentas tam sollemnes voluptates circi furentis et\ncaveae saevientis et scenae lascivientis? Quid non et in persecutionibus\nstatim oblata acerra animam negatione lucraris? Absit,\ninquis, absit. Ergo iam times delictum, et timendo probasti illum\ntimeri qui prohibet delictum. Aliud est, si eadem dei tui perversitate\nquem non times observas, qua et ille quod non vindicat prohibet.\nMulto adhuc vanius, cum interrogati, Quid fiet peccatori\ncuique die illo? respondent abici illum quasi ab oculis. Nonne et\nhoc iudicio agitur? Iudicatur enim abiciendus, et utique iudicio\ndamnationis; nisi si in salutem abiciatur peccator, ut et hoc deo\noptimo competat. Et quid erit abici, nisi amittere id quod erat\nconsecuturus si non abiceretur, id est salutem? Ergo salutis in\ndetrimentum abicietur, et hoc decerni non poterit nisi ab irato et\noffenso et executore delicti, id est iudice. \n",
            "26":"\n Exitus autem illi abiecto quis? Ab igne, inquiunt, creatoris\n \n\ndeprehendetur. Adeone nullum habet elementum vel in hanc causam\nprovisum, quo peccatores suos vel sine saevitia releget, ne\nillos dedat creatori? Quid tunc creator? Credo, sulphuratiorem\neis gehennam praeparabit, ut blasphemis suis scilicet; nisi quod\ndeus zelotes fortassean desertoribus adversarii sui parcat. O deum\nusquequaque perversum, ubique irrationalem, in omnibus vanum,\natque ita neminem! cuius non statum, non condicionem, non naturam,\nnon ullum ordinem video consistere, iam nec ipsum fidei\neius sacramentum. Cui enim rei baptisma quoque apud eum exigitur?\nSi remissio delictorum est, quomodo videbitur delicta dimittere\nqui non videbitur retinere? Quia retineret, si iudicaret. Si\nabsolutio mortis est, quomodo absolveret a morte qui non devinxit\nad mortem? Devinxisset enim, si a primordio damnasset. Si regeneratio\nest hominis, quomodo regenerat qui non generavit?\nIteratio enim non competit ei a quo quid nec semel factum est.\nSi consecutio est spiritus sancti, quomodo spiritum attribuet qui\nanimam non prius contulit? Quia suffectura est quodammodo spiritus\nanima. Signat igitur hominem, nunquam apud se resignatum,\nlavat hominem, nunquam apud se coinquinatum, et in hoc\ntotum salutis sacramentum carnem mergit exsortem salutis? Nec\nrusticus terram rigabit fructum non relaturam, nisi tam vanus quam\ndeus Marcionis. Proinde cur tantam sive sarcinam sive gloriam\ninfirmissimae aut indignissimae carni imponit sanctitatem? Quid\ndicam autem de disciplinae vanitate, qua sanctificat substantiam\nsanctam? Quid aut onerat infirmam aut exornat indignam? Quid\nnon salute remunerat quam onerat vel exornat? Quid fraudat mercedem\noperis non rependens carni salutem? Quid et honorem\nsanctitatis in illa mori patitur? \n",
            "27":"\n Non tinguitur apud illum caro, nisi virgo, nisi vidua, nisi \ncaelebs, nisi divortio baptisma mercata, quasi non etiam spadonibus\n \n\nex nuptiis nata. Sine dubio ex damnatione coniugii institutio\nista constabit. Videamus, an iusta, non quasi destructuri felicitatem\nsanctitatis, ut aliqui Nicolaitae assertores libidinis atque luxuriae,\nsed qui sanctitatem sine nuptiarum damnatione noverimus et sectemur\net praeferamus, non ut malo bonum, sed ut bono melius.\nNon enim proicimus, sed deponimus nuptias, nec praescribimus,\nsed suademus sanctitatem, servantes et bonum et melius pro viribus\ncuiusque sectando, tunc denique coniugium exserte defendentes,\ncum inimice accusatur spurcitiae nomine in destructionem creatoris,\nqui proinde coniugium pro rei honestate benedixit in cromentun(??)\ngeneris humani, quemadmodum et universum conditionis in integros\net bonos usus. Non ideo autem et cibi damnabuntur quia operosius\nexquisiti in gulam committunt, ut nec vestitus ideo accusabuntur\nquia pretiosius comparati in ambitionem tumescunt. Sic\nnec matrimonii res ideo despuentur quia intemperantius diffusae in\nluxuriam inardescunt. Multum differt inter causam et culpam, inter\nstatum et excessum. Ita huiusmodi non institutio, sed exorbitatio\nreprobanda est, secundum censuram institutoris ipsius, cuius est\n tam, Crescite et multiplicamini, quam et, Non adulterabis et uxorem\nproximi tui non concupisces, morte punientis et incestam,\n sacrilegam atque monstruosam in masculos et in pecudes libidinum\ninsaniam. Sed et si nubendi iam modus ponitur, quem quidem\napud nos spiritalis ratio paracleto auctore defendit unum in fide\nmatrimonium praescribens, eiusdem erit modum figere qui modum\naliquando diffuderat, is colliget qui sparsit, is caedet silvam qui\n plantavit, is metet segetem qui seminavit, is dicet, Superest ut et\nqui uxores habent sic sint quasi non habeant, cuius et retro fuit\nCrescite et multiplicamini, eiusdem finis cuius et initium. Non\ntamen ut accusanda caeditur silva, nec ut damnanda secatur seges,\nsed ut tempori suo parens. Sic et connubii res non ut mala securem\net falcem admittit sanctitatis, sed ut matura defungi, ut ipsi\nsanctitati reservata, cui caedendo praestaret messem. Unde iam\ndicam deum Marcionis, cum matrimonium ut malum et impudicitiae\nnegotium reprobat, adversus ipsam facere sanctitatem, cui videtur\n \n\nstudere. Materiam enim eius eradit, quia si nuptiae non erunt,\nsanctitas nulla est. Vacat enim abstinentiae testimonium, cum\nlicentia eripitur, quoniam ita quaedam in diversis probantur. Sicut \net virtus in infirmitate perficitur, sic et abstinentia nubendi in facultate\ndinoscitur. Quis denique abstinens dicetur sublato eo a quo\nabstinendum est? Quae temperantia gulae in fame? Quae ambitionis\nrepudiatio in egestate? Quae libidinis infrenatio in castratione?\nIam vero sementem generis humani compescere totum nescio an\nhoc quoque optimo deo congruat. Quomodo enim salvum hominem\nvolet quem vetat nasci, de quo nascitur auferendo? Quomodo\nhabebit in quo bonitatem suam signet, quem esse non patitur?\nQuomodo diligit cuius originem non amat? Timet forsitan redundantiam\nsubolis, ne laboret plures liberando, ne multos faciat\nhaereticos, ne generosiores habeat Marcionitas ex Marcionitis. Non\nerit immanior duritia Pharaonis nascentium enecatrix. Nam ille\nanimas adimit, hic non dat; ille aufert de vita, hic non admittit in\nvitam. Nihil apud ambos a homicidio differt, sub utroque homo\ninterficitur, sub altero iam editus, sub altero edendus. Gratus\nesses, o dee haeretice, si isses in dispositionem creatoris, quod\nmarem et feminam miscuit; utique enim et Marcion tuus ex nuptiis\nnatus est. Satis haec de deo Marcionis, quem et definitiones unicae\ndivinitatis et condiciones statuum eius omnino non esse confirmant.\nSed et totius opusculi series in hoc utique succedit. Proinde\nsi cui minus quid videmur egisse, speret reservatum suo\ntempori, sicut et ipsarum scripturarum examinationem quibus\nMarcion utitur."
        },
        "1":{
            "0":"\n \n Occasio reformandi opusculi huius, cui quid acciderit primo\nlibellulo praefati sumus, hoc quoque contulit nobis, uti duobus\ndeis adversus Marcionem retractandis suum cuique tilulum et volumen\ndistingueremus pro materiae divisione, alterum deum definientes\nomnino non esse, alterum defendentes digne deum esse, quatenus\nita Pontico placuit alterum inducere, alterum excludere. Non\nenim poterat aedificare mendacium sine demolitione veritatis. Aliud\nsubruere necesse habuit, ut quod vellet exstrueret. Sic aedificat\nqui propria paratura caret. Oportuerat autem in hoc solum disceptasse,\nquod nemo sit deus ille qui creatori superducitur, ut falso\ndeo depulso regulis certis et unicam et perfectam praescribentibus.\ndivinitatem nihil iam quaereretur in deum verum, quem quanto constaret\nesse sic quoque dum alium esse non constat, tanto qualemcunque\nsine controversia haberi deceret, adoraudum potius quam\niudicandum, et demerendum magis quam retractandum, vel quam\ntimendum ob severitatem. Quid enim amplius homini necessarium\nquam cura in deum verum, in quem, ut ita dixerim, inciderat,\nquia alius deus non erat? \n",
            "1":"\n At nunc negotium patitur deus omnipotens, dominus et conditor\nuniversitatis. Ideo tantum opinor, quia a primordio notus\n \nest, quia nunquam latuit, quia semper illuxit, etiam ante Romulum\nipsum, nedum ante Tiberium; nisi quod solis haereticis cognitus\nnon est, qui ei negotium faciunt, propterea alium deum existimantes\npraesumendum, quia quem constat esse reprehendere magis\npossunt quam negare, de arbitrio sensus sui pensitantes deum,\naliqui proinde atque si caecus vel fluitantibus oculis ideo alium\nsolem praesumere velit mitiorem et salubriorem quia quem videat\nnon videt. Unicus sol est, o homo, qui mundum hunc temperat,\net quando non putas, optimus et utilis, et cum tibi acrior et infestior\nvel etiam sordidior atque corruptior. rationi tamen suae par\nest. Eam tu si perspicere non vales, iam nec ullius alterius\nsolis, si qui fuisset, radios sustinere potuisses, utique maioris.\nNam qui in inferiorem deum caecutis, quid in sublimiorem? Quin\npotius infirmitati tuae parcis, nec in periculum extenderis, habens\ndeum certum et indubitatum et hoc ipso satis visum, cum id primum\nconspexeris eum esse quem non scias nisi ex parte qua voluit\nipse. Sed deum quidem ut sciens non negas, ut nesciens\nretractas, immo et accusas quasi sciens, quem si scires, non accusares,\nimmo nec retractares. Reddens nomen illi negas substantiam\nnominis, id est magnitudinis quae deus dicitur, non tantam eam\nagnoscens, quantam si homo omnifariam nosse potuisset, magnitudo\nnon esset. Esaias iam tum apostolus prospiciens haeretica\ncorda, Quis, inquit, cognovit sensum domini, aut quis consiliarius \neius fuil? aut ad quem consultavit, aut viam intellectus et scientiae\nquis demonstravit ei? Cui et apostolus condicet, O profundum \ndivitiarum et sophiae dei, ut ininvestigabilia iudicia eius, utique\ndei iudicis, et ininvestigabiles viae eius, utique intellectus et scientiae,\nquas ei nemo monstravit, nisi forte isti censores divinitatis,\ndicentes, Sic non debuit deus, et, Sic magis debuit, quasi cogno-\n \n\n scat aliquis quae sint in deo nisi spiritus dei. Mundi autem habentes\n spiritum, non agnoscentes in sapientia dei per sapientiam\ndeum, consultiores sibimet videntur deo, quoniam sicut sapientia\nmundi stultitia est penes deum, ita et sapientia dei stultitia est\n penes mundum. Sed nos scimus stultum dei sapientius hominibus\net invalidum dei validius hominibus. Et ita deus tunc maxime\nmagnus, cum homini pusillus, et tunc maxime optimus, cum homini\nnon bonus, et tunc maxime unus, cum homini duo ant plures.\n Quodsi a primordio homo animalis non recipiens quae sunt spiritus\nstultitiam existimavit dei legem, ut quam observare neglexit,\n ideoque non habendo fidem etiam quod videbatur habere ademptum\n est illi, paradisi gratia et familiaritas dei per quam omnia dei\ncognovisset si obedisset, quid mirum, si redhibitus materiae suae\net in ergastulum terrae laborandae relegatus in ipso opere prono\net devexo ad terram usurpatum ex illa spiritum mundi universo\ngeneri suo tradidit, duntaxat animali et baeretico, non recipienti\nquae sunt dei? Ant quis dubitabit ipsum illud Adae delictum haeresim\npronuntiare quod per electionem suae potius quam divinae\nsententiae admisit? Nisi quod Adam nunquam figulo suo dixit,\nNon prudenter definxisti me. Confessus est seductionem. Non\noccultavit seductricem. Rudis admodum haereticus fuit. Non\nobaudiit, non tamen blasphemavit creatorem, nec reprehendit\nauctorem, quem a primordio sui bonum et optimum invenerat,\net ipse, si forte, iudicem fecerat a primordio. \n",
            "2":"\n Igitur oportebit ineuntes examinalionem in deum notum, si\nquaeritur in qua condicione sit notus, ab operibus eius incipere,\nquae priora sunt homine, ut statim cum ipso comperta bonitas eius\net exinde constituta atque praescripta aliquem sensum suggerat no-\n \n\nbis intellegendi qualiter sequens rerum ordinatio evaserit. Possunt\nautem discipuli Marcionis recognoscentes bonitatem dei nostri dignam\nquoque deo agnoscere per eosdem titulos per quos indignam\nostendimus in deo illorum. Iam hoc ipsum, quod materia est\nagnitionis suae, non apud alium invenit, sed de suo sibi fecit.\nPrima denique bonitas creatoris, qua se deus noluit in aeternum\nlatere, id est, non esse aliquid cui deus cognosceretur. Quid enim\ntam bonum quam notitia et fructus dei? Nam etsi nondum apparebat\nhoc bonum esse, quia nondum erat quicquam cui appareret,\nsed deus praesciebat quid boni appariturum esset, et ideo in suam\nsummam commisit bonitatem, apparituri boni negotiatricem, non\nutique repentinam nec obventiciae bonitatis nec provocaticiae animationis,\nquasi exinde censendam quo coepit operari. Si enim ipsa\nconstituit initium exinde quo coepit operari, non habuit initium\nipsa cum fecit. Initio autem facto ab ea etiam ratio temporum\nnata est, utpote quibus distinguendis et notandis sidera et luminaria\ncaelestia disposita sunt. Erunt enim, inquit, in tempora et menses \net annos. Ergo nec tempus habuit ante tempus quae fecit\ntempus, sicut nec initium ante initium quae constituit initium.\nAtque ita carens et ordine initii et modo temporis de immensa et\ninterminabili aetate censebitur, nec poterit repentina vel obventicia\net provocaticia reputari, non habens unde reputetur, id est aliquam\ntemporis speciem, sed et aeterna et deo ingenita et perpetua\npraesumenda ac per hoc deo digna, suffundens iam hinc\nbonitatem dei Marcionis, non dico initiis et temporibus, sed ipsa\nmalitia creatoris posteriorem, si tamen malitia potuit a bonitale\ncommitti. \n",
            "3":"\n Igitur cum cognoscendo deo hominem prospexisset bonitas dei \nipsius, etiam hoc praeconio suo addidit, quod prius domicilium\nhomini commentata est, aliquam postmodum molem maximam, postmodum\net maiorem, ut in magna tanquam in minore proluderet\natque proficeret, et ita de bono dei, id est de magno, ad optimum\nquoque eius, id est ad maius habitaculum promoveretur. Adhibet\noperi bono optimum etiam ministrum, sermonem suum. Eructavit, \ninquit, cor meum sermonem optimum. Agnoscat hinc primum\n\n \n\n\nfructum optimum utique optimae arboris Marcion. Imperitissimus \nrusticus quidem in malam bonam inseruit. Sed non valebit blasphemiae \nsurculus; arescet cum suo artifice, et ita se bonae arboris \nnatura testabitur. Aspice ad summam, qualia sermo fructificaverit.\n Et dixit deus, Fiat, et factum est, et vidit deus, quis bonum, non \nquasi nesciens bonum, nisi videret, sed quia bonum, ideo videns \nhonorans et consignans et dispungens bonitatem operum dignatione \nconspectus. Sic et benedicebat quae benefaciebat, ut tibi totus\ndeus commendaretur, bonus et dicere et facere. Maledicere adhuc\nsermo non norat, quia nec malefacere. Videbimus causas quae hoc \nquoque a deo exegerunt. Interim mundus ex bonis omnibus constitit, \nsatis praemonstrans quantum boni pararetur illi cui praeparabatur hoc \ntotum. Quis denique dignus incolere del opera quam \nipsius imago et similitude? Eam quoque bonitas et quidem operantior \noperata est, non imperiali verbo, sed familiari manu, etiam\n\n verbo blandienti praemisso, Faciamus hominem ad imaginem et \nsimilitudinem nostram. Bonitas dixit, bonitas finxit hominem de\nlimo in tantam substantiam carnis ex una materia tot qualitatibus \nexstructam. Bonitas inflavit animam, non mortuam, sed vivam. \nBonitas praefecit universis fruendis atque regnandis, etiam cogno minandis. \nBonitas amplius delicias adiecit homini, ut, quamquam\ntotius orbis possidens, in amoenioribus moraretur translatus \nin paradisum iam tunc de mundo in ecelesiam. Eadem\n\n \nbonitas et adiutorium prospexit, ne quid non boni. Non est enim,\ninquit, bonum, solum esse bominem. Sciebat illi sexum Mariae \net deinceps ecclesiae profuturum. Sed et quam arguis legem, quam\nin controversias torques, bonitas erogavitd, consulens homini, quo \ndeo adhaereret, ne non tam liber quam abiectus videretur, aequandus \nfamulis suis, ceteris animalibus, solutis a deo et ex fastidio\n\n \n\nliberis, sed ut solus homo gloriaretur, quod solus dignus fuisset\nqui legem a deo sumeret, utque animal rationale intellectus et\nscientiae capax ipsa quoque libertate rationali contineretur, ei subiectus\nqui subiecerat illi omnia. Cuius legis observandae consilium\nbonitas pariter adscripsit: Qua die autem ederitis, morte moriemini. \nBenignissime enim demonstravit exitum transgressionis,\nne ignorantia periculi neglegentiam iuvaret obsequii. Porro si legis\nimponendae ratio praecessit, sequebatur etiam observandae, ut\npoena transgressioni adscriberetur, quam tamen evenire noluit qui\nante praedixit. Agnosce igitur bonitatem dei nostri interim vel\nbucusque ex operibus bonis, ex benedictionibus bonis, ex indulgentiis,\nex providentiis, ex legibus et praemonitionibus bonis et\nbenignis. \n",
            "4":"\n Iam hinc ad quaestiones omnes, o canes, quos foras apostolus \nexpellit, latrantes in deum veritatis. Haec sunt argumentationum \nossa, quae obroditis. Si deus bonus et praescius futuri et\navertendi mali potens, cur hominem, et quidem imaginem et similitudinem\nsuam, immo et substantiam suam, per animae scilicet\ncensum, passus est labi de obsequio legis in mortem circumventum\na diabolo? Si enim et bonus, qui evenire tale quid nollet,\net praescius, qui eventurum non ignoraret, et potens, qui depellere\nvaleret, nullo modo evenisset quod sub his tribus condicionibus\ndivinae maiestatis evenire non posset. Quod si evenit, absolutum\nest e contrario deum neque bonum credendum neque praescium\nneque potentem; siquidem in quantum nihil tale evenisset,\nsi talis deus, id est bonus et praescius et potens, in tantum ideo\nevenit quia non talis deus. Ad haec prius est istas species in\ncreatore defendere quae in dubium vocantur, bonitatem dico et\npraescientiam et potentiam. Nec immorabor huic articulo, praeeunte \ndefinitione etiam ipsius Christi. Ex operibus ineundae probationes.\nOpera creatoris utrumque testantur, et bonitatem eius, qua bona,\nsicut ostendimus, et potentiam, qua tanta, et quidem ex nihilo.\nNam et si ex aliqua materia, ut quidam volunt, hoc ipso tamen ex\n \n\nnihilo, dum non id fuerunt quod sunt. Postremo vel sic magna,\ndum bona, vel sic deus potens, dum omnia ipsius, unde et omnipotens.\nDe praescientia vero quid dicam, quae tantos habet testes\nquantos fecit prophetas? Quamquam quis praescientiae titulus in\nomnium auctore, qua universa utique disponendo praesciit et praesciendo\ndisposuit? certe ipsam transgressionem, quam nisi praescisset,\nnec cautionem eius delegasset sub metu mortis. Igitur si\net fuerunt in deo istae facultates prae quibus nihil mali evenire\nhomini aut potuisset aut debuisset, et nihilominus evenit, videamus\net hominis condicionem, ne per illam potius evenerit quod per\ndeum evenire non potuit. Liberum et sui arbitrii et suae potestatis\ninvenio hominem a deo institutum, nullam magis imaginem et similitudinem\ndei in illo animadvertens quam eiusmodi status formam.\nNeque enim facie et corporalibus lineis tam variis in genere humano\nad uniformem deum expressus est, sed in ea substantia quam\nab ipso deo traxit, id est animae ad formam dei respondentis,\net arbitrii sui libertate et potestate signatus est. Hunc statum\neius confirmavit etiam ipsa lex tunc a deo posita. Non enim poneretur\nlex ei qui non haberet obsequium debitum legi in sua\npotestate, nec rursus comminatio mortis transgressioni adscriberetur,\nsi non et conlemptus legis in arbitrii libertatem homini deputaretur.\nSic et in posteris legibus creatoris invenias, proponentis\nante hominem bonum et malum, vitam et mortem, sed nec alias\ntotum ordinem disciplinae per praecepta dispositum, avocante deo,\net minante, et exhortante, nisi et ad obsequium et ad contemptum\nlibero et voluntario homine. \n",
            "5":"\n Sed quoniam ex hoc iam intellegimur eo struentes liberam\nhominis potestatem arbitrii sui ut quod ei evenit non deo, sed\nipsi debeat exprobrari, ne et tu hinc iam opponas non ita illum\ninstitui debuisse, si libertas et potestas arbitrii exitiosa futura esset,\nhoc quoque prius defendam ita institui debuisse, quo fortius\ncommendem et ita institutum et digne deo institutum, potiora\nostensa ea causa quae ita fecit institui. Bonitas dei et ratio eius\nhuic quoque instituto patrocinabuntur, in omnibus conspirantes\napud deum nostrum. Nec ratio enim sine bonitate ratio est, nec\n \n\nbonitas sine ratione bonitas, nisi forte penes deum Marcionis irrationaliter\nbonum, sicut ostendimus. Oportebat deum cognosci;\nbonum hoc utique et rationale. Oportebat dignum aliquid esse\nquod deum cognosceret: quid tam dignum prospici posset quam\nimago dei et similitudo? Et hoc bonum sine dubio et rationale.\nOportebat igitur imaginem et similitudinem dei liberi arbitrii et suae\npotestatis institui in qua hoc ipsum imago et similitudo dei deputaretur,\narbitrii scilicet libertas et potestas, in quam rem ea substantia\nhomini accommodata est quae huius status esset, afflatus\ndei utique liberi et suae potestatis. Sed et alias quale erat ut\ntotius mundi possidens homo non inprimis animi sui possessione\nregnaret, aliorum dominus, sui famulus? Habes igitur et bonitatem\ndei agnoscere ex dignatione, et rationem ex dispositione. Sola\nnunc bonitas deputetur quae tantum bomini largita sit, id est arbitrii\nlibertatem. Aliud sibi ratio defendat in eiusmodi institutionnem.\nNam bonus natura deus solus. Qui enim quod est sine initio\nhabet, non institutione habet illud, sed natura. Homo autem, qui\ntotus ex institutione est, habens initium cum initio sortitus est\nformam qua esset, atque ita non natura in bonum dispositus est, sed\ninstitutione, non suum habens bonus esse, quia non natura in bonum\ndispositus est, sed institutione, secundum institutorem bonum, scilicet\nbonorum conditorem. Ut ergo bonum iam suum haberet homo, emancipatum\nsibi a deo, et fieret proprietas iam boni in homine et quodammodo\nnatura, de institutione adscripta est illi quasi libripens emancipati\na deo boni libertas et potestas arbitrii, quae efficeret bonum,\nut proprium, iam sponte praestari ab homine, quoniam et hoc ratio\nbonitatis exigeret voluntarie exercendae, ex libertate scilicet arbitrii,\nnon favente institutioni, non serviente, ut ita demum bonus consisteret\nhomo, si secundum institutionem quidem, sed ex voluntate,\niam bonus inveniretur, quasi de proprietate naturae, proinde\nut et contra malum (nam et illud utique deus providebat) fortior\nhomo praetenderet, liber scilicet et suae potestatis, quia si careret\nhoc iure, ut bonum quoque non voluntate obiret, sed neces-\n \n\nsitate, usurpabilis etiam malo futurus esset ex infirmitate servitii,\nproinde et malo sicut bono famulus. Tota ergo libertas arbitrii in\nutramque partem concessa est illi, ut sui dominus constanter occurreret\net bono sponte servando et malo sponte vitando, quoniam\net alias positum hominem sub iudicio dei oportebat iustum illud\nefficere de arbitrii sui meritis, liberi scilicet. Ceterum nec boni\nnec mali merces iure pensaretur ei qui aut bonus aut malus necessitate\nfuisset inventus, non voluntate. In hoc et lex constituta est,\nnon excludens, sed probans libertatem de obsequio sponte praestando\nvel transgressione sponte committenda; ita in utrumque exitum\nlibertas patuit arbitrii. Igitur si et bonitas et ratio dei invenitur\ncirca libertatem arbitrii concessam homini, non oportet omissa\nprima definitione bonitatis atque rationis, quae ante omnem tractatum\nconstituenda est, post factis praeiudicare non ita deum instituere\ndebuisse, quia aliter quam deum deceret evasit, sed\ndispecto, quia ita debuerit instituere, salvo eo quod dispectum est\ncetera explorare. Ceterum facile est offendentes statim in hominis\nruinam, antequam conditionem eius inspexerint, in auctorem referre\nquod accidit, quia nec auctoris examinata sit ratio. Denique\net bonitas dei a primordio operum perspecta persuadebit nihil a\ndeo mali evenire potuisse, et libertas hominis recogitata se potius\nream ostendet quod ipsa commisit. \n",
            "6":"\n Hac definitione omnia deo salva sunt, et natura bonitatis et\nratio dispositionis et praescientiae et potentiae copia. Exigere tamen\na deo debes et gravitatem summam et fidem praecipuam in\nomni institutione eius, ut desinas quaerere an deo nolente potuerit\nquid evenire. Tenens enim gravitatem et fidem dei boni,\nsed rationalibus institutionibus eius vindicandas, nec illud miraberis,\nquod deus non intercesserit adversus ea quae noluit evenire ut\nconservaret ea quae voluit. Si enim semel homini permiserat arbitrii\nlibertatem et potestatem, et digne permiserat, sicut ostendimus,\nutique fruendas eas ex ipsa institutionis auctoritate permiserat,\nfruendas autem, quantum in ipso, secundum ipsum, id est secundum\ndeum, id est in bonum (quis enim adversus se permittet\naliquid?), quantum vero in homine, secundum motus libertatis\nipsius (quis enim non hoc praestat ei cui quid semel frui prae-\n \n\nstat ut pro animo et arbitrio suo fruatur?). Igitur consequens erat\nuti deus secederet a libertate, semel concessa homini, id est contineret\nin ipso et praescientiam et praepotentiam suam, per quas\nintercessisse potuisset, quominus homo male libertate sua frui aggressus\nin periculum laberetur. Si enim intercessisset, rescidisset\narbitrii libertatem, quam ratione et bonitate permiserat. Denique\nputa intercessisse, puta rescidisse illum arbitrii libertatem, dum\nrevocat ab arbore, dum ipsum circumscriptorem colubrum a congressu\nfeminae arcet, nonne exclamaret Marcion, O dominum futilem,\ninstabilem, infidelem, rescindentem quae instituit? Cur permiserat\nliberum arbitrium, si intercedit? Cur intercedit, si permisit?\nEligat ubi semetipsum erroris notet, in institutione, an\nin rescissione. Nonne tunc magis deceptus ex impraescientia futuri\nvideretur, cum obstitisset? et quod quasi ignorans quomodo evasurum\nesset indulserat, quis non diceret? Sed etsi praescierat\nmale\n hominem institutione sua usurum, quid tam dignum deo quam\ngravitas, quam fides institutionum qualiumcunque? Vidisset homo,\nsi non bene dispunxisset quod bene acceperat, ut ipse legi reus\nfuisset cui obsequi noluisset, non ut legislator ipse fraudem legi\nsuae faceret, non sinendo praescriptum eius impleri. Haec dignissime\nperoraturus in creatorem, si libero arbitrio hominis ex providentia\net potentia, quas exigis, obstitisset, nunc tibi insusurra\npro creatore et gravitatem et patientiam et fidem, institutionibus\nsuis functo ut et rationalibus et bonis. \n",
            "7":"\n Neque enim ad vivendum solummodo produxerat hominem, ut \nnon ad recte vivendum, in respectu scilicet dei legisque eius. Igitur\nvivere quidem illi ipse praestiterat facto in animam vivam,\nrecte vero vivere demandarat admonito in legis obsequium. Ita\nnon in mortem institutum hominem probat qui nunc cupit in vitam \nrestitutum, malens peccatoris paenitentiam quam mortem. Igitur\nsicut deus homini vitae statum induxit, ita homo sibi mortis statum\nattraxit, et hoc non per infirmitatem, sicuti nec per ignorantiam,\nne quid auctori imputaretur. Nam etsi angelus qui seduxit,\nsed liber et suae potcstatis qui seductus est, sed imago et simili-\n \ntudo dei fortior angelo, sed afflatus dei generosior spiritu materiali\n quo angeli constiterunt. Qui facit, inquit, spiritus angelos et apparitores\nflammam ignis. Quia nec universitatem homini subiecisset\ninfirmo dominandi et non potiori angelis, quibus nihil tale subiecit,\nsic nec legis pondus imposuisset, si gravis lex invalido sustinendi,\nnec quem excusabilem sciret nomine imbellicitatis, eum definitione\nmortis convenisset; postremo non libertale nec potestate arbitrii\nfecisset infirmum, sed potius defectione earum. Atque adeo eundem\nhominem, eandem substantiam animae, eundem Adae statum\neadem arbitrii libertas et potestas victorem efficit hodie de eodem\ndiabolo, cum secundum obsequium legum eius administratur. \n",
            "8":"\n Quoquo tamen, inquis, modo substantia creatoris delicti capax \ninvenitur, cum afflatus dei, id est anima, in homine deliquit, nec\npotest non ad originalem summam referri corruptio portionis. Ad\nhoc interpretanda erit qualitas animae. Inprimis tenendum quod\nGraeca scriptura signavit, afflatum nominans, non spiritum. Quidam\nenim de Graeco interpretantes non recogitata differentia nec\ncurata proprietate verborum pro afflatu spiritum ponunt, et dant\nhaereticis occasionem spiritum dei delicto infuscandi, id est ipsum\ndeum. Et usurpata iam quaestio est. Intellege itaque afflatum minorem\nspiritu esse, etsi de spiritu accidit, ut aurulam eius, non\ntamen spiritum. Nam et aura vento rarior, et si de vento aura,\nnon tamen ventus aura. Capit etiam imaginem spiritus dicere flatum.\nNam et ideo homo imago dei, id est spiritus; deus enim\nspiritus. Imago ergo spiritus afflatus. Porro imago veritati non\nusquequaque adaequabitur. Aliud est enim secundum veritatem esse,\naliud ipsam veritatem esse. Sic et afflatus cum imago sit spiritus,\nnon potest ita imaginem dei comparare, ut, quia veritas, id est\n \n\nspiritus, id est deus, sine delicto est, ideo et afflatus, id est imago,\nnon debuerit admisisse delictum. In hoc erit imago minor veritate\net afflatus spiritu inferior, habens illas utique lineas dei, qua immortalis\nanima, qua libera et sui arbitrii, qua praescia plerumque,\nqua rationalis, capax intellectus et scicntiae, tamen et in his imago,\net non usque ad ipsam vim divintatis, sic nec usque ad iutegritatem\na delicto, quia hoc soli deo cedit, id est veritati, et hoc solum\nimagini non licet. Sicut enim imago, cum omnes lineas exprimat\nveritalis, vi tamen ipsa caret, non babens motum, ita et\nanima, imago spiritus, solam vim eius exprimere non valuit, id\nest non delinquendi felicitatem. Ceterum non esset anima, sed\nspiritus, nec homo, qui animam sortitus est, sed deus. Et alias\nautem non omne quod dei erit deus habebitur, ut expostules deum\net alflatum, id est vacuum a delicto, quia dei sit afflatus. Nec tu\nenim si in tibiam flaveris, hominem tibiam feceris, quamquam de\nanima tua flaveris, sicut el deus de spiritu suo. Denique cum manifeste\nscriptura dicat flasse deum in faciem bominis, et factum \nhominem in animam vivam, non in spiritum vivificatorem, separavit\neam a condicione factoris. Opus enim aliud sit necesse est ab\nartifice, id est inferius artifice. Nec urceus enim factus a figulo\nipse erit figulus, ita nec afflatus factus a spiritu ideo erit spiritus.\nIpsum quod anima vocitatus est flatus. Vide etiam ne de afflatus\ncondicione transierit in aliquam deminutiorem qualitatem. Ergo,\ninquis, dedisti animae infirmitatem supra negatam. Plane cum illam\nexigis deo parem, id est delicti immunem, dico infirmam. Cum\nvero ad angelum provocatur, fortiorem defendam necesse est domnum \nuniversitatis, cui iam angeli administrant, qui etiam angelos \niudicaturus est, si in dei lege constiterit, quod in primordio noluit.\nHoc ipsum ergo potuit afflatus dei admittere; potuit, sed non debuit.\nPotuisse enim babuit per substantiae exilitatem, qua afflatus,\nnon spiritus, non debuisse autem per arbitrii potestatem,\nqua liber, non servus, adsistente amplius demonstratione non delinquendi,\nsub comminatione moriendi, qua substrueretur substantiae\nexilitas et regeretur sententiae libertas. Itaque non per illud\n \n\niam videri potest anima deliquisse quod illi cum deo affine est, id\nest per afflatum, sed per illud quod substantiae accessit, id est per\nliberum arbitrium, a deo quidem rationaliter attributum, ab homine\nvero qua voluit agitatum. Quodsi ita se habent, omnis iam dei\ndispositio de mali exprobratione purgatur. Libertas enim arbitrii\nnon ei culpam suam respuet a quo data est, sed a quo non ut\ndebuit administrata est. Quod denique malum describes crea(??)?\nSi delictum hominis, non erit dei quod est hominis, nec idem habendus\nest delicti auctor qui invenitur interdictor, immo et condemnator.\nSi mors malum, nec mors comminatori suo, sed contemptori\nfaciet invidiam, ut auctori. Contemnendo enim eam fecit,\nnon utique futuram si non contempsisset. \n",
            "9":"\n Sed et si ab homine in diabolum transcripseris mali elogium,\nut in instinctorem delicti, uti sic quoque in creatorem dirigas culpam\nut in auctorem diaboli, qui facit angelos spiritus, ergo\nquod factus a deo est, id est angelus, id erit eius qui fecit, quod\nautem factus a deo non est, id est diabolus, id est delator, superest\nut ipse sese fecerit, deferendo de deo, et quidem falsum,\nprimo, quod deus illos ex omni ligno edere vetuisset, dehinc, quasi\nmorituri non essent, si edissent, tertio, quasi deus illis invidisset\ndivinitatem. Unde igitur malitia mendacii et fallaciae in homines et\ninfamiae in deum? A deo utique non, qui et angelum ex forma\noperum bonorum instituit bonum. Denique sapientissimus omnium\neditur, antequam diabolus; nisi malum est sapientia. Et si evolvas\nExechielis prophetiam, facile animadvertes tam institutione bonum\nangelum illum quam sponte corruptum. In persona enim principis\n Sor ad diabolum pronuntiatur, Et factus est sermo domini ad me\ndicens: Fili hominis, sume planctum super principem Sor, et\ndices, Haec dicit dominus: Tu es resignaculum similitudinis, qui\nscilicet integritatem imaginis et similitudinis resignaveris, corona\ndecoris (hoc ut eminentissimo angelorum, ut archangelo, ut sapientissimo\nomnium) in deliciis paradisi dei tui natus es; illic enim,\n \n\nubi deus in secunda animalium figurae formatione angelos fecerat.\nLapidem optimum indutus es, sardium, topazium, smaragdum,\ncarbunculum, sapphirum, iaspin, lyncurium, achaten, amethystum,\nchrysolithum, beryllum, onychinum, et auro replesti horrea tua\net thesauros tuos. Ex qua die conditus es, cum Cherub imposui\nte in monte sancto dei, fuisti in medio lapidum igneorum, fuisti\ninvituperabilis in diebus tuis, ex qua die conditus es, donec inventae\nsunt laesurae tuae; de multitudine negotiationis tuae promas\ntuas replesti, et deliquisti, et cetera, quae ad suggillationem angeli,\nnon ad illius principis, proprie pertinere manifestum est, eo\nquod nemo hominum in paradiso dei natus sit, ne ipse quidem\nAdam, translatus potius illuc, nec cum Cherub impositus in monte\nsancto dei, id est in sublimitate caelesti, de qua satanam dominus\nquoque decidisse testatur, nec inter lapides igneos demoratus,\ninter gemmantes siderum ardentium radios, unde etiam quasi fulgur \ndeiectus est satanas, Sed ipse auctor delicti in persona peccatoris\nviri denotabatur, retro quidem invituperabilis a die conditionis suae,\na deo in bonum conditus, ut a bono conditore invituperabilium\nconditionum, et excultus omni gloria angelica, et apud deum constitutus,\nqua bonus apud bonum, postea vero a semetipso translatus\nin malum. Ex quo enim, inquit, apparuerunt laesurae tuae,\nilli eas reputans, quibus scilicet laesit bominem eiectum a dei\nobsequio, et ex illo deliquit ex quo delictum seminavit. atque ita\nexinde negotiationis, id est malitiae, suae multitudinem exercuit,\ndelictorum scilicet censum, non minus et ipse liberi arbitrii institutus,\nut spiritus. Nihil enim deus proximum sibi non libertate\neiusmodi ordinasset. Quem tamen et praedamnando testatus\nest ab institutionis forma libidine propria conceptae ultro malitiae\n \n\nexorbitasse, et commeatum operationibus eius admetiendo rationem\nbonitatis suae egit, eodem consilio differens extinctionem diaboli\nquo hominis restitutionem. Certamini enim dedit spatium, ut\net homo eadem arbitrii libertate elideret inimicum qua succiderat\nilli, probans suam, non dei culpam, et ita salutem digne per victoriam\nrecuperaret, et diabolus amarius puniretur ab eo quem eliserat\nante devictus, et deus tanto magis bonus inveniretur, sustinens\nhominem gloriosiorem in paradisum ad licentiam decerpendae arboris\nvitae iam de vita regressurum. \n",
            "10":"\n Igitur usque ad delictum hominis deus a primordio tantum\nbonus, exinde iudex et severus et, quod Marcionitae volunt, saevus.\n Statim mulier in doloribus parere et viro servire damnatur, sed\nquae ante sine ulla contristatione per benedictionem incrementum\ngeneris audierat, Crescite, tantum, et multiplicamini, sed quae in\nadiutorium maseulo, non in servitium fuerat destinata. Statim et\n terra maledicitur, sed ante benedicta. Statim tribuli et spinae, sed\nante foenum et herbae et arborum fruetuosa. Statim sudor et\nlabor panis, sed ante ex omni ligno victus immunis et alimenta\nsecura. Exinde homo ad terram, sed ante de terra; exinde ad\nmortem, sed ante ad vitam; exinde in scorteis vestibus, sed ante\nsine scrupulo nudus. Ita prior bonitas dei secundum naturam,\nseveritas posterior secundum causam. Illa ingenita, haec accidens;\nilla propria, haec accommodata; illa edita, haec adhibita. Nec natura\nenim inoperatam debuit continuisse bonitatem, nec causa dissimulatam\nevasisse severitatem. Alteram sibi, alteram rei deus\npraestitit. Incipe nunc etiam iudicis statum ut affinem mali arguere,\nqui idcirco alium deum somniasti,\n solummodo bonum, quia non\npotes iudicem; quamquam et illum ut iudicem ostendimus. Aut si\nnon iudicem, certe perversum ac vanum disciplinae non vindicandae,\nid est non iudicandae, constitutorem. Non reprobas autem deum\niudicem, qui non iudicem deum probas. Ipsam sine dubio iustitiam\naccusare debebis, quae iudicem praestat, aut et eam in species\nmalitiae deputare, id est iniustitiam in titulos bonitatis adscribere.\nNunc enim iustitia malum, si iniustitia bonum. Porro cum cogeris\niniustitiam de pessimis pronuntiare, eodem iugo urgeris iustitiam\n \nde optimis censere. Nihil enim aemulum mali non bonum, sicut\net boni aemulum nibil non malum. Igitur quanto malum ininstitia,\ntanto bonum iustitia. Nec species solummodo, sed tutela reputanda\nbonitatis, quia bonitas, nisi iustitia regatur ut iusta sit, non\nerit bonitas, si iniusta sit. Nihil enim bonum quod iniustum, bonum\nautem omne quod iustum. \n",
            "11":"\n Ita si societas et conspiratio bonitatis atque iustitiae, separationem \nearum non potes cavere. Quo ore constitues diversitatem\nduorum deorum, in separatione seorsum deputans deum bonum et\nseorsum deum iustum? Illic consistit bonum ubi et iustum. A\nprimordio denique creator tam bonus quam et iustus. Pariter\nutrumque processit. Bonitas eius operata est mundum, iustitia\nmodulata est, quae etiam tum mundum iudicavit ex bonis faciendum\nquia cum bonitatis consilio iudicavit. Iustitiae opus est, quod\ninter lucem et tenebras separatio pronuntiata est, inter diem et\nnoctem, inter caelum et terram, inter aquam superiorem et inferiorem,\ninter maris coetum et aridae molem, inter luminaria maiora\net minora, diurna atque nocturna, inter marem et feminam, inter\narborem agnitionis mortis et vitae, inter orbem et paradisum, inter\naquigena et terrigena animalia. Omnia ut bonitas concepit, ita\niustitia distinxit. Totum hoc iudicato dispositum et ordinatum est.\nOmnis situs. habitus elementorum, effectus, motus, status, ortus,\noccasus singulorum iudicia sunt creatoris. Ne putes eum exinde\niudicem definiendum quo malum coepit, atque ita iustitiam de causa\nmali offusces. His enim modis ostendimus eam cum auctrice\nomnium bonitate prodisse, ut et ipsam ingenitam deo et naturalem\nnec obventiciam deputandam quae in domino inventa sit arbitratrix\noperum eius. \n \n\n",
            "12":"\n At enim ut malum postea erupit atque inde iam coepit bonitas\ndei cum adversario agere, aliud quoque negotium eadem illa iustitia\ndei nacta est iam secundum adversionem dirigendae bonitatis, ut\nseposita libertate eius, qua et ultro deus bonus, pro meritis cuiusque\npensetur, dignis offeratur, indignis denegetur, ingratis auferatur,\nproinde omnibus aemulis vindicetur. Ita omne hoc iustitiae\nopus procuratio boniatis est; quod iudicando damnat, quod damnando\npunit. quod, ut dicitis, saevit, utique bono, non malo proficit.\nDenique timor iudicii ad bonum, non ad malum confert.\nNon enim sufficebat bonum per semetipsum commendari, iam sub\nadversario laborans. Nam et si commendabile per semetipsum, non\ntamen et conservabile, quia expugnabile iam per adversarium, nisi\nvis aliqua praeesset timendi, quae bonum etiam nolentes appetere\net custodire compelleret. Ceterum tot illecebris mali expugnantibus\nbonum quis illud appeteret quod impune contemeret? Quis custodiret\n quod sine periculo amitteret? Legis mali viam latam et\nmulto frequentiorem: nonne omenes illa laberentur, si nihil in illa\ntimeretur? Horremus terribiles minas creatoris, et vix a malo\navellimur. Quid, si nihil minaretur? Hanc iustitiam malum dices,\nquae malo non favet? Hanc bonum negabis, quae bono prospicit?\nQualem oportet deum velles? qualem malle expediret, sub quo\ndelicta gauderent, cui diablus illuderet. Illum bonum iudicares\ndeum qui hominem posset magis malum facere securitate delicti?\nQuis boni auctor, nisi qui et exactor? Proinde quis mali extraneus,\nnisi qui et inimicus? Quis inimicus, nisi qui et expugnator?\nQuis expugnator, nisi qui et punitor? Sic totus deus bonus\nest, dum pro bono omnia est. Sic denique omnipotens, quia et\niuvandi et laedendi potens. Minus est tantummodo prodesse, quia\nnon aliud quid possit quam prodesse. De eiusmodi qua fiducia\n \n\nbonum sperem, si hoc solum potest? quomodo innocentiae mercedem\nsecter, si non et nocentiae spectem? Diffidam necesse est,\nne nec alteram partem remuneretur qui utramque non valuit.\nUsque adeo iustitia etiam plenitudo est divnitatis ipsius, exhibens\ndeum perfectum et patrem et dominum, patrem clementia, dominum\ndisciplina, patrem potestate blanda, dominum severa, patrem\ndiligendum pie, dominum timendum necessarie, diligendum, quia\nmalit misericordiam quam sacrificium, et timendum, quia nolit peccatum, \ndiligendum, quia malit paenitentiam peccatoris quam mortem, \net timendum, quia nolit peccatores sui iam non paenitentes.\nIdeo lex utrumque definit: Diliges deum, et, Timebis deum. Aliud \nobsecutori proposuit, aliud exorbitatori. \n",
            "13":"\n Ad omnia tibi occurrit deus, idem percutiens, sed et sanans, \nmortificans, sed et vivificans, humilians, sed et sublimans, condens\nmala, sed et pacem faciens, ut etiam et hinc respondeam\nhaereticis. Ecce enim, inquiunt, ipse se conditorem profitetur\nmalorum, dicens, Ego sum qui condo mala. Amplexi enim vocabuli \ncommunionem duas malorum species in ambiguitate turbantem,\nquia mala dicuntur et delicta et supplicia, passim volunt eum conditorem\nintellegi malorum, ut malitiae auctor renuntietur. Nos\nautem adhibila distinctions utriusque formae, separatis malis delicti\net malis supplicii, malis culpae et malis poenae, suum cuique parti\ndefinimus auctorem, malorum quidem peccati et culpae diabolum,\nmalorum vero supplicii et poenae deum creatorum, ut illa pars malitiae\ndeputetur, ista iustitiae mala condentis iudicia adversus mala\ndelicti. De his ergo creator profitetur malis quae congruunt iudici.\nQuae quidem illis mala sunt quibus rependuntur, ceterum suo nomine\nbona, qua iusta, et bonorum defensoria et delictorum inimica,\natque in hoc ordine deo digna. Aut proba ea iniusta, ut probes\nmalitiae deputanda, id est iniustitiae mala, quia si iustitiae erunt,\niam mala non erunt, sed bona, malis tantummodo mala, quibus\netiam directo bona pro malis damnantur. Constitue igitur iniuste\nhominem divinae legis voluntarium contemptorem id retulisse quo\nvoluit caruisse, iniuste malitiam aevi illius imbribus, dehinc et\nignibus caesam, iniuste Aegyptum foedissimam, superstitiosam, amplius\nhospitis populi conflictatricem, decemplici castigatione per-\n \n \n cussam. Indural cor Pharaonis: sed meruerat in exitium subministrari\nqui iam negaverat deum, qui iam legatos eius totiens\nsuperbus excusserat, qui iam populo laborem operis adiecerat,\npostremo qua Aegyptius, olim deo reus fuerat gentilis idololatriae,\nibin et crocodilum citius colens quam deum vivum. Impendit\n et ipsum populum, sed ingratuns. Immisit et pueris ursos, sed\nirreverentibus in prophetam. \n",
            "14":"\n Iustitiam ergo primo iudicis dispice, cuius si ratio constiterit,\ntunc et severitas, et per quae severitas decurrit, rationi et iustitiae\nreputabuntur. Ac ne pluribus immoremur, asserite causas ceteras\nquoque, ut sententias condemnetis, excusate delicta, ut iudicia\nreprobetis. Nolite reprehendere iudicem, sed revincite malum iudicem.\nNam et si patrum delicta de filiis exigebat, duritia populitalia\nremedia compulerat, ut vel posteritatibus suis prospicientes\nlegi divinae obedirent. Quis enim non magis filiorum salutem quam\nsuam curet? Sed et si benedictio patrum semini quoque eorum\ndestinabatur, sine ullo adbuc merito eius, cur non et reatus patrum\nin filios quoque redundaret? Sicut gratia, ita et offensa; ut\nper totum genus et gratia decurreret et offensa, salvo eo quod\n postea decerni habebat, non dicturos acidam uvam patres manducasse\net filiorum dentes obstupuisse, id est non sumpturum patrem\ndelictum filii, nec filium delictum patris, sed unumquemque delicti\nsui reum futurum, ut post duritiam populi duritia legis edomita\niustitia iam non genus, sed personas iudicaret. Quamquam si evangelium\nveritatis accipias, ad quos pertineat sententia reddentis in\nfilios patrum delicta cognosces, ad illos scilicet qui hanc ultro sibi\n sententiam fuerant irrogaturi, Sanguis illius super capita nostra et\nfiliorum nostrorum. Hoc itaque omnis providentia dei censuit\nquod iam audierat. \n \n\n",
            "15":"\n Bona igitur et severitas quia iusta, si bonus iudex, id est \niustus. Item cetera bona per quae opus bonum currit bonae severitatis,\nsive ira sive aemulatio sive saevitia. Debita enim omnia\nhaec sunt severitati, sicut severitas debitum est iustitiae. Vindicanda\nerat procacitas aetatis verecundiam debentis. Atque ita non\npoterunt iudici exprobrari quae iudici accedunt, carentia et ipsa\nculpa, sicut et iudex. Quid enim, si medicum quidem dicas esse\ndebere, ferramenta vero eius accuses quod secent et inurant et\namputent et constrictent, quando sine instrumento artis medicus\nesse non possit? Sed accusa male secantem, importune amputantem,\ntemere inurentem, atque ita ferramenta quoque eius ut mala\nministeria reprehende. Proinde est enim cum deum quidem iudicem\nadmittis, eos vero motus et sensus per quos iudicat destruis.\nDeum nos a prophetis et a Christo, non a philosophis nec ab Epicuro\nerudimur. Qui credimus deum etiam in terris egisse et humani\nhabitus humilitatem suscepisse ex causa humanae salutis, longe\nsumus a sententia eorum qui nolunt deum curare quicquam. Inde\nvenit ad haereticos quoque definitio eiusmodi, si deus irascitur et\naemulatur et extollitur et exacerbatur, ergo et corrumpetur, ergo\net morietur. Bene autem quod Christianorum est etiam mortuum\ndeum credere et tamen viventem in aevo aevorum. Stultissimi,\nqui de humanis divina praeiudicant, ut, quoniam in homine corruptoriae\nconditionis habentur huiuamodi passiones, idcirco et in\ndeo eiusdem status existimentur. Discerne substantias, et suos eis\ndistribue sensus tam diversos quam substantiae exigunt, licet vocabulis\ncommunicare videantur. Nam et dexteram et oculos et pedes\ndei legimus, nec ideo tamen humanis comparabuntur quia de appellatione\nsociantur. Quanta erit diversitas divini corporis et humani\nsub eisdem nominibus membrorum, tanta erit et\n animi divini et\nhumani differentia sub eisdem licet vocabulis sensuum, quos tam\ncorruptorios efficit in homine corruptibilitas substantiae humanae\nquam incorruptorios in deo efficit incorruptibilitas substantiae divinae.\nCerte deum confiteris creatorem? Certe, inquis. Quomodo\nergo in deo humanum aliquid existimas, et non divinum omne?\n \nQuem deum non negas, confiteris non humanum, siquidem deum\nconfitendo praeiudicasti utique illum ab omni humanarum conditionum\nqualitate diversum. Porro cum pariter agnoscas hominem a\ndeo inflatum in animam vivam, non deum ab homine, satis perversum\nest ut in deo potius humana constituas quam in homine\ndivina, et hominis imagine deum induas potius quam dei hominem.\nEt haec ergo imago censenda est dei in homine, quod eosdem\nmotus et sensus habeat humanus animus quos et deus, licet\nnon tales quales deus; pro substantia enim et status eorum et exitus\ndistant. Denique contrarios eorum sensus, lenitatem dieo,\npatientiam, misericordiam, ipsamque matricem earum, bonitatem,\ncur divina praesumitis? Nec tamen perfecte ea obtinemus, quia\nsolus deus perfectus. Ita et illas species, irae dico et exasperationis,\nnon tam feliciter patimur, quia solus deus de incorruptibilitatis\nproprietate felix. Irascetur enim, sed non exacerbabitur,\nsed non periclitabitur; movebitur, sed non evertetur. Omnia necesse\nest adhibeat propter omnia; tot sensus quot et causas; et iram\npropter scelestos, et bilem propter ingratos, et aemulationem\npropter superbos, et quicquid non expedit malis. Sic et misericordiam\npropter errantes, et patientiam propter non resipiscentes,\net praestantiam propter merentes, et quicquid bonis opus est.\nQuae omnia patitur suo more, quo eum pati condecet, propter\nquem homo eadem patitur aeque suo more. \n",
            "16":"\n Haec ita dispecta totum ordinem dei iudicis operarium et, ut\ndignius dixerim, protectorem catholicae et summae illius bonitatis\nostendunt quam semotam a iudiciariis sensibus et in suo statu\npuram nolunt Marcionitae in eodem deo agnoscere, pluentem super\n bonos et malos et solem suum oriri facientem super iustos et iniustos,\nquod alius deus omnino non praestat. Nam etsi hoc quoque\ntestimonium Christi in creatorem Marcion de evangelio eradere\nausus est, sed ipse mundus inscriptus est et omni a conscientia\n \n\nlegitur. Et erit haec ipsa patientia creatoris in iudicium Marcionis,\nilla patientia quae expectat paenitentiam potius peccatoris quam\nmortem, et mavult misericordiam quam sacrificium, avertens iam \ndestinatum exitium Ninivitis, et largiens spatium vitae Ezechiae \nlacrimis, et restituens statum regni Babylonis tyranno paenitentia \nfencto: illam dico misericordiam quae et filium Saulis moriturum \nex devotione populo concessit, et David delicta in domum Uriae \nconfessum venia liberavit, et ipsum Israel totiens restituit quotiens\niudicavit, totiens relovit quotiens et increpuit. Non solum igitur\niudicem aspiciens convertere et ad optimi exempla. Notans cum\nulciscitur considera cum indulget. Repende austeritati lenitatem.\nCum utrumque conveneris in creatore, invenies in eo et illud propter\nquod alterum deum credis. Veni denique ad inspectationem\ndoctrinarum, disciplinarum, praeceptorum consiliorumque eius. Dices\nforsitan haec etiam humanis legibus determinari. Sed ante Lycurgos et\nSolonas omnes Moyses et Deus. Nulla posteritas non a primordiis\naccipit. Tamen non a tuo deo didicit creator meus praescribere,\nNon occides, non adulterabis, non furaberis, non falsum testimonium\ndices, alienum non concupisces, honora patrem et matrem,\net diliges proximum tuum ut te ipsum. Ad haec innocentiae, pudicitiae\net iustitiae et pietatis principalia consulta accedunt etiam\nhumanitatis praescripta, cum septimo quoque anno servitia libertate \nsolvuntur, cum eodem tempore agro parcitur, egenis cedendo\nlocum, bovi etiam terenti vincula oris remittuntur ad fructum praesentis\nlaboris, quo facilius in pecudibus praemeditata humanitas in\nbominum refrigeria erudiretur. \n",
            "17":"\n Sed quae potins legis bona defendam quam quae haeresis concupiit? \nut talionis definitionem, oculum pro oculo, dentem pro\ndente, et livorem pro livore repetentis. Non enim iniuriae mutuo\nexercendae licentiam sapit, sed in totum cohibendae violentiae pro-\n \n\nspicit ut quia durissimo et infideli in deum populo longum vel\netiam incredibile videretur a deo expectare defensam, edicendam\n postea per prophetam, Mihi defensam, et ego defendam, dicit dominus,\n interim commissio iniuriae metu vicis statim occursurae\nrepastinaretur, et licentia retributionis prohibitio esset provocationis,\nut sic improbitas aestuata cessaret, dum secunda permissa\nprima terretur, et prima delerrita nec secunda committitur, qua et\nalias facilior timor talionis per eundem saporem passionis. Nihil\namarius quam id ipsum pati quod feceris aliis. Et si lex aliquid\ncibis detrahit et immunda pronuntiat animalia quae aliquando benedicta\naunt, consilium exercendae continentiae intellege, et frenos\nimpositos illi gulae agnosce quae cum panem ederet angelorum,\ncucumeres et pepones Aegyptiorum desiderabat. Agnosce simul et\ncomitibus gulae, libidini scilicet atque luxuriae, prospectum, quae\n fere ventris castigatione frigescunt. Manducaverat enim populus et\nbiberat et surrexerat ludere. Proinde ut et pecuniae ardor restringeretur\nex parte, qua de victus necessitate causatur, pretiosorum\nciborum ambitio detracta est. Postremo, ut facilius bomo\nad ieiunandum deo formaretur, paucis et non gloriosis escis assuefactus,\net nihil de lautioribus esurituris. Reprehendendus sane\ncreator quod cibos potius populo suo abstulit quam ingratioribus\nMarcionitis. Sacrificiorum quoque onera et operationum et oblationum\nnegotiosas scrupulositates nemo reprehendat, quasi deus talia\n sibi proprie desideraverit, qui tam manifeste exclamat, Quo mihi\nmultitudinem sacrificiorum vestrorum? et, Quis exquisivit ista de\nmanibus vestris? sed illam dei industriam sentiat qua populum pronum\nin idololatriam et transgressionem eiusmodi officiis religioni\nsuae voluit adstringere quibus superstitio saeculi agebatur, ut ab\nea avocaret illos, sibi iubens fieri, quasi desideranti ne simulacris\nfaciendis delinqueret. \n",
            "18":"\n Sed et in ipsis commerciis vitae et conversationis humanae\ndomi ac foris adusque curam vasculorum omnifariam distinxit, ut\n \n\nistis legalibus disciplinis occurrentibus ubique, ne ullo momento\nvacarent a dei respectu. Quid enim faceret beatum hominem quam \nin lege domini voluntas eius? et in lege domini meditabitur die ac\nnocte. Quam legem non duritia promulgavit auctoris, sed ratio\nsummae benignitatis, populi potius duritiam edomantis et rudem\nobsequio fidem operosis officiis dedolantis, ut nihil de arcanis\nattingam significantiis legis, spiritalis scilicet et propheticae, et in\nomnibus paene argumentis figuratae. Sufficit enim in praesenti si\nsimpliciter hominem deo obligabat, ut nemo eam reprobare debeat,\nnisi cui non placet deo deservire. Ad hoc beneficium, non onus\nlegis, adiuvandum, etiam prophetas eadem bonitas dei ordinavit,\ndocentes deo digna, anferre nequitias de anima, discere benefacere, \nexquirere iudicium, iudicare pupillo et iustificare viduam, diligere\nquaestiones, fugere improborum contactum, dimittere conflictam\nintegram, dissipare scripturam iniustam, infringere panem esurienti \net tectum non habentem inducere in domum tuam, nudum\nsi videris, contegere, et domesticos seminis tui non despicere,\ncompescere linguam a malo, et labia, ne loquantur dolum, declinare \na malo, et facere bonum, quaerere pacem et sectari eam,\nirasci et non delinquere, id est in ira non perseverare sive saevire, \nnon abire in concilium impiorum, nec stare in via peccatorum, nec \nin cathedra pestilentium sedere. Sed ubi? Vide quam bonum \net quam iocundum habitare fratres in unum, meditantes die ac\n \n\n nocte in lege domini, quia bonum scilicet fidere in dominum quam\nfidere in hominem, et sperare in dominum quam sperare in\n hominem. Qualis enim apud deum merces homini? Et erit tanquam\nlignum quod plantatum est iuxta exitus aquarum, quod fructum\nsuum dabit in tempore suo, et folium eius non decidet, et\n omnia quaecunque faciet prosperabuntur illi. Innocens autem et\npurus corde, qui non accepit in vanum nomen dei et non iuravit\nad proximum suum in dolo, iste accipiet benedictionem a domino,\n et misericordiam a deo salutificatore suo. Oculi enim domini\nsuper timentes eum, sperantes in misericordiam ipsius, ad deliberandas\nanimas eorum de morte, utique aeterna, et nutricandos eos\n in fame, utique vitae aeternae. Multae enim pressurae iustorum,\net ex omnibus liberabit eos dominus. Honorabilis mors in conspectu\ndomini sanctorum eius. Dominus custodit omnia ossa\neorum: unum ex ipsis non comminuetur. Redimet dominus\nanimas servorum suorum. Pauca ista de tantis scripturis creatoris\nintulimus, et nihil puto iam ad testimonium dei optimi deesse,\nquod satis et praecepta bonitatis et praemissa consignant. \n",
            "19":"\n Sed enim sepiae isti, quorum figura illud quoque pisculentum\nde cibis lex recusavit, ut traductionem sui sentiunt, tenebras\nhine blasphemiae intervomunt, atque ita intentionem uniuscuiusque\niam proximam dispargunt, iactitando et asseverando ea quae relucentem\nbonitatem creatoris infuscent. Sed et per istas caligines\nsequemur nequitiam, et in lucem extrahemus ingenia tenebrarum,\nobicientia creatori vel maxime fraudem illam et rapinam auri et\n argenti, mandatam ab illo Hebraeis in Aegyptios, Age, infelicissime\nhaeretice, te ipsum expostulo arbitrum, cognosce in utramque\n \ngentem prius, et ita de auctore praecepti iudicabis. Reposcunt\nAegyptii de Hebraeis vasa aurea et argentea. Contra Hebraei mutuas\npetitiones instituunt, allegantes sibi quoque eorundem patrum\nnomine, ex eodem scripturae instrumento, mercedes restitui oportere\nillius operariae servitutis pro laterinis deductis, pro civitatibus\net villis aedificatis. Quid iudicabis, optimi dei elector. Hebraeos\nfraudem agnoscere debere, an Aegyptios compensationem? Nam et\naiunt ita actum per legatos utrinque, Aegyptiorum quidem repetentium\nvasa, Iudaeorum vero reposcentium operas suas. Et tamen\nvasis iustitia renuntiaverunt ibi Aegyptii. Hodie adversus Marcionitas\namplius allegant Hebraei, negantes compensationi satis esse,\nquantumvis illud auri et argenti, si sexcentorum milium operae\nper tot annos vel singulis nummis diurnis aestimentur. Quae autem\npars maior, repetentium vasa an incolentium villas et urbes? Querela\nergo maior Aegyptiorum, an gratia Hebraeorum? Ut solo iniuriarum\niudicio Hebraei Aegyptios repercuterent, liberi homines in\nergastulum subacti? ut solas scapulas suas scribae eorum apud\nsubsellia sua ostenderent flagellorum contumeliosa atrocitate laceratas?\nNon paucis lancibus et scyphis, pauciorum utique divitum\nubique, sed totis et ipsorum facultatibus et popularium omnium\ncollationibus satisfaciendum Hebraeis pronuntiasset. Igitur si bona\nHebraeorum causa, bona iam et causa, id est mandatum, creatoris,\nqui et Aegyptios gratos fecit nescientes, et suum populum in\ntempore expeditionis angusto aliquo solatio tacitae compensationis\n \n\nexpunxi. Plane minus exigi iussit, Hebraeis etiam filios Aegyptii\nrestituere debuerant. \n",
            "20":"\n Sic et in ceteris contrarietates praeceptorum ei exprobras ut\nmobili et instabili, prohibentis sabbatis operari et iubentis arcam\ncircumferri per dies octo, id est etiam sabbato, in expugnatione\ncivitatis Hiericho. Nec sabbati enim inspicis legem, opera humana,\n non divina, prohibentem. Siquidem, Sex, inquit, diebus operare,\net facies omnia opera tua, septima autem die sabbata domino deo\ntuo; non facies in ea omne opus. Quod? utique tuum. Consequens\nenim est ut ea opera sabbato auferret quae sex diebus supra\nindixerat, tua scilicet, id est humana et cotidiana. Arcam vero\ncircumferre neque cotidianum opus videri potest neque bumanum,\nsed et rarum et sacrosanctum et ex ipso tunc dei praecepto utique\ndivinum. Quod et ipse quid significaret edissererem, nisi longum\nesset figuras argumentorum omnium creatoris expandere, quas forsitan\nnec admittis. Sed plus est si de absolutis revincamini, simplicitate\nveritatis, non curiositate. Sicut et nunc certa distinctio\nest sabbati, humana, non divina, opera prohibentis. Ideoque qui\nsabbatis lignatum ierat, morti datus est. Suum enim opus fecerat,\nlege interdictum. Qui vero arcam sabbatis circumtulerant, impune\ngesserunt. Non suum enim opus, sed dei, ex praecepto scilicet\nipsius, administraverant. \n",
            "21":"\n Proinde et similitudinem vetans fieri omnium quae in caelo et\nin terra et in aquis ostendit et causas, idololatriae scilicet caecae\nsubstantiam cohibentes. Subicit enim, Non adorabitis ea neque\nservietis illis. Serpentis autem aenei effigies postea praecepta\nMoysi a domino non ad idololatriae titulum pertinebat, sed ad\nremediandos eos qui a serpentibus infestabantur. Et taceo de figura\n \n\nremedii. Sic et Cherubim et Seraphim aurea in arcae figuratum\nexemplum certe simplex ornamentum; accommodata suggestui,\nlonge diversas habendo causas ab idololatriae condicione, ob quam\nsimilitudo prohibetur, non videntur similitudinum prohibitarum legi\nrefragari, non in eo similitudinis statu deprebensa ob quem similitudo\nprohibetur. Diximus de sacrificiorum rationali institutione,\navocanti scilicet ab idolis ad deum officia ea quae si rursus\neiecerat dicens, Quo mihi multitudinem sacrificiorum vestrorum? \nhoc ipsum voluit intellegi quod non sibi ea proprie exegisset. Non\nenim bibam, inquit, sanguinem taurorum, quia et alibi ait, Deus \naeternus non esuriet nec sitiet. Nam etsi ad oblationes Abel advertit,\net holocausta NoÃ« odoratus est libenter, quae iocunditas sive\nviscerum vervecinorum sive nidoris ardentium victimarum? Sed\nanimus simplex et deum metuens offerentium ea quae a deo habebant,\net pabuli et suavis olentiae, gratiae apud deum deputabatur,\nnon quae fiebant exigentis, sed illud propter quod fiebant, ob honorem\nscilicet dei. Si cliens diviti aut regi nihil desideranti\ntamen aliquid vilissimi munusculi obtulerit, quantitas et qualitas\nmuneris infuscabit divitem et regem, an delectabit titulus officii?\nAt si cliens ei munera ultro, vel etiam edicta, ordine suo offerat,\net sollemnia regis observet, non ex fide tamen, nec corde puro,\nnec pleno circs cetera quoque obsequia, nonne consequens ut rex\nille vel dives exclamet, Quo mihi multitudinem munerum tuorum?\nPlenus sum et Sollemnitates et dies festos et vestra sabbata; \nvestra dicendo quae secundum libidinem suam, non secundum\n \n\nreligionem dei celebrande sua iam, non dei fecerant, condicionalem\nidcirco et rationalem demonstravit recusationem eorum quae\nadministranda praescripserat. \n",
            "22":"\n Si vero etiam circa personas levem vultis intellegi, cum\nreprobat aliquando probatos, aut improvidum, cum probat quandoque\nreprobandos, quasi iudicia sua aut damnet praeterita aut ignoret\nfutura, atquin nihil tam bono et iudici convenit quam pro\n praesentibus meritis et reicere et adlegere. Adlegitur Sanl, sed\n nondum despector prophetae Samuelis. Reicitur Salomon, sed iam\na mulieribus alienis possessus et idolis Moabitarum et Sidoniorum\nmancipatus. Quid faceret creator, ne a Marcionitis reprehenderetur?\nBene adhuc agentes praedamnaret iam propter futura delicta?\nSed dei boni non erat nondum merentes praedamnare. Proinde\npeccantes nunc non recusaret propter pristina benefacta? Sed iusti\niudicis non erat rescissis iam bonis pristinis scelera donare. Aut\nquis hominum sine delicto, ut eum deus semper adlegeret quem\nnunquam posset recusare? Vel quis item sine aliquo bono opere,\nut eum deus semper recusaret quem nunquam posset adlegere?\nExhibe bonum semper, et non recusabitur; exhibe malum semper,\net nunquam adlegetur. Ceterum si idem homo, ut in utroque\npro temporibus, in utroque dispungetur a deo et bono et iudice,\nqui non levitate aut improvidentia sententias vertit, sed censura\ngravissima et providentissima merita temporis cuiusque dispensat. \n",
            "23":"\n Sic et paenitentiam apud illum prave interpretaris, quasi proinde\nmobilitate vel improvidentia, immo iam ex delicti recordatione\n paeniteat, quoniam quidem dixerit, Paenituit quod regem fecerim\n \n\nSaul, praescribens scilicet paenitentiam confessionem sapere mali\noperis alicuius vel erroris. Porro non semper. Evenit enim in\nbonis factis paenitentiae confessio ad invidiam et exprobrationem\neius qui beneficii ingratus extiterit, sicut et tunc circa personam\nSaulis honorandam annuntiatur a creatore, qui non deliquerat cum\nSaulem assumit in regnum et sancto spiritu auget; optimum enim\nadhuc, qualis, inquit, non erat in filiis IsraÃ«lis, dignissime adlegerat.\nSed nec ignoraverat ita eventurum. Nemo enim te sustinebit\nimprovidentiam adscribentem deo ei quem deum non negans confiteris\net providum. Haec enim illi propria divinitas constat. Sed\nmalum factum Saulis, ut dixi, onerabat paenitentiae suae professione,\nquam vacante delicto circa Saulis adlectionem consequens est\ninvidiosam potius intellegi, non criminosam. Ecce, inquis, criminosam\neam animadverto circa Ninivitas, dicente scriptura Ionae, Et \npaenituit dominum de malitia quam dixerat facturum se illis, nec\nfecit. Sicut et ipse Ionas ad dominum, Propterea praeveni profugere \nin Tarsos, quia cognoveram te esse misericordem et\nmiserescentem, patientem et plurimum misericordiae, paenitentem\nmalitiarum. Bene igitur quod praemisit optimi dei titulum, patientissimi\nscilicet super malos et abundantissimi misericordiae et\nmiserationis super agnoscentes et deplangentes delicta sua, quales\ntunc Ninivitae. Si enim optimus qui talis, de isto prius cessisse\ndebebis, non competere in lalem, id est in optimum, etiam malitiae\nconcursum. Et quia et Marcion defendit arborem bonam\nmalos quoque fructus non licere producere, sed malitiam tamen\nnominavit, quod optimus non capit, numquid aliqua interpretatio\nsubest etiam earum malitiarum intellegendarum quae possint et\nin optimum decucurrisse? Subest autem. Dicimus denique malitiam\nnunc significari non quae ad naturam redigatur creatoris, quasi\nmali, sed quae ad potestatem, quasi iudicis; secundum quam enuntiarit,\nEgo sum qui condo mala, et, Ecce ego emitto in vos mala, \nnon peccatoria, sed ultoria, quorum satis diluimus infamiam ut\ncongruentium iudici. Sicut autem, licet mala dicantur, non reprehenduntur\nin iudice, nec hoc nomine suo malum iudicem ostendunt,\nita et malitia haec erit intellegenda nunc quae ex illis malis iudi-\n \nciariis deputata cum ipsis competat iudici. Nam et apud Graecos\ninterdum malitiae pro vexationibus et laesuris, non pro malignitatibus\nponuntur, sicut et in isto articulo. Atque adeo si eius\nmalitiae paenituit creatorem, quasi creaturae reprobandae scilicet,\net de delicto vindicandae, atqui nec hic ullum admissum criminosum\nreputabitur creatori, qui iniquissimam civitatem digne meritoque\ndecreverat abolendam. Ita quod iuste destinaverat non male\ndestinans, ex iustitia, non ex malitia destinarat; sed poenam ipsam\nmalitiam nominavit ex malo et merito passionis ipsius. Ergo,\ndices, si malitiam iustitiae nomine excusas, quia iuste exitium destinarat\nin Ninivitas, sic quoque culpandus est, qui iustitiae utique\nnon paenitendae paenitentiam gessit. Immo nec iustitiae, inquam,\npaenitebit deum, et superest iam agnoscere quid sit paenitentia dei.\nNon enim, si hominem ex recordatione plurimum delicti, interdum\net ex alicuius boni operis ingratia paenitet, ideo et deum proinde.\nIn quantum enim deus nec malum admittit nec bonum damnat, in\ntantum nec paenitentiae boni aut mali apud eum locus est. Nam\net hoc tibi eadem scriptura determinat, dicente Samuele Sauli,\n Discidit dominus regnum Israelis de manu tua hodie et dabit illud\nproximo tuo, optimo super te, et scindetur Israel in duas partes,\net non convertetur neque paenitentiam aget, quia non sicut homo\nest ad paenitendum. Haec itaque definitio in omnibus aliam formam\ndivinae paenitentiae statuit, quae neque ex improvidentia neque\nex levitate neque ex ulla boni aut mali operis damnatione reputetur,\nsicut humana. Quis ergo erit mos paenitentiae divinae?\nIam relucet, si non ad humanas condiciones eam referas. Nihil\nenim aliud intellegetur quam simplex conversio sententiae prioris,\nquae etiam sine reprehensione eius possit admitti, etiam in homine,\nnedum in deo, cuius omnis sententia caret culpa. Nam et\nin Graeco sono paenitentiae nomen non ex delicti confessione, sed\nex animi demutatione compositum est, quam apud deum pro rerum\nvariantium sese occursu regi ostendimus. \n \n\n",
            "24":"\n Iam nunc, ut omnia eiusmodi expediam, ad ceteras pusillitates \net infirmitates et incongruentias, ut putatis, interpretandas\npurgandasque pertendam. Inclamat deus, Adam, ubi es? scilicet \nignorans ubi esset, et causato nuditatis pudore an de arbore gustasset\ninterrogat, scilicet incertus. Immo nec incertus admissi\nnec ignorans loci. Enimvero oportebat conscientia peccati delitescentem\nevocatum prodere in conspectum domini, non sola nominis\ninclamatione, sed cum aliqua iam tunc admissi suggillatione. Nec\nenim simplici modo, id est interrogatorio sono legendum est, Ubi\nes, Adam? sed impresso et incusso et imputativo, Adam, ubi es?\nid est in perditione es, id est iam hic non es, ut et increpandi\net dolendi exitus vox sit. Ceterum qui totum orbem comprehendit\nmanu velut nidum, cuius caelum thronus et terra scabellum, nimirum\nhuius oculos aliqua paradisi portio evaserat, quominus illi ubicunque\nAdam ante evocationem viseretur tam latens quam de interdicta\nfruge sumens? Speculatorem vineae vel horti tui lupus aut\nfurunculus non latet. Deum puto de sublimioribus oculatiorem aliquid\nsubiecti praeterire non posse. Stulte, qui tantum argumentum\ndivinae maiestatis et humanae instructionis naso agis. Interrogabat\ndeus quasa incertus, ut et hic liberi arbitrii probans hominem\nin causa aut negationis aut confessionis daret ei locum sponte confitendi\ndelictum et hoc nomine relevandi. Sicut de Cain sciscitatur\nubinam frater eius; quasi non iam vociferatum a terra sanguinem\nAbelis audisset: sed ut et ille haberet potestatem ex eadem arbitrii\npotestate sponte negandi delicti et hoc nomine gravandi, atque ita\nnobis conderentur exempla confitendorum potius delictorum quam\nnegandorum; ut iam tunc initiaretur evangelica doctrina, Ex ore \ntuo iustificaberis et ex ore tuo damnaberis. Nam etsi Adam\npropter statum legis deditus morti est, sed spes ei salva est, dicente\ndomino, Ecce Adam factus est tanquam unus ex nobis, de \nfutura scilicet adlectione hominis in divinitatem. Denique quid sequitur?\nEt nunc, ne quando extendat manum et sumat de ligno\nvitae et vivat in aevum. Interponens enim, Et nunc, praesentis\ntemporis verbum, temporalem et ad praesens dilationem vitae fecisse\n \n\nse ostendit. Ideoque nec maledixit ipsum Adam et Evam, ut restitutionis\ncandidatos, ut confessione relevatos. Cain vero et\nmaledixit et cupidum morte luere delictum mori interim vetuit, ut\npraeter admissum etiam negationis eius oneratum. Haec erit\nignorantia dei nostri, quae ideo simulabatur ne deliuquens homo\nquid sibi agendum sit ignoret. Sed ad Sodomam et Gomorram\n descendens, Videbo, ait, si secundum clamorem pervenientem ad\nme consummantur, si vero non, ut agnoscam. Et hic videlicet\nex ignorantia incertus et scire cupidus? An hic sonus pronuntiationis\nnecessarius, non dubitativum, sed comminativum exprimens\nsensum, sub sciscitationis obtentu? Quodsi descensum quoque dei\nirrides, quasi aliter non potuerit perficere iudicium nisi descendisset,\nvide ne tuum aeque deum pulses. Nam et ille descendit\nut quod vellet efficeret. \n",
            "25":"\n Sed et iurat deus. Numquid forte per deum Marcionis? Immo,\ninquit, multo vanius, quod per semetipsum. Quid vellet facere,\nsi alius deus non erat in conscientia eius, hoc cum maxime iurantis\nalium absque se omnino non esse? Igitur peierantem deprehendis,\nan vane deierantem? Sed non potest videri peierasse\nqui alium esse non scivit, ut dicitis. Quod enim scit, hoc deierans\nvere non peieravit. Sed non vane deierat alium deum non esse.\nTunc enim vane deieraret, si non fuissent qui alios deos crederent,\ntunc quidem simulacrorum cultores, nunc vero et haeretici. Iurat\nigitur per semetipsum, ut vel iuranti deo credas alium deum omnino\nnon esse. Hoc ut deus faceret, tu quoque Marcion coegisti.\nIam tunc enim providebaris. Proinde si et in promissionibus aut\ncomminationibus iurat, fidem in primordiis arduam extorquens,\nnihil deo indignum est quod efficit deo credere. Satis et tunc pusillus\ndeus in ipsa etiam ferocia sua, cum ob vituli consecrationem\n efferatus in populum de famulo suo postulat Moyse, Sine me, et\nindignatus ira disperdam illos, et faciam te in nationem magnam.\nUnde meliorem soletis affirmare Moysen deo suo, deprecatorem,\nimmo et prohibitorem irae. Non facies enim, inquit, istud, aut\n \n\net me una cum eis impende. Miserandi vos quoque cum populo,\nqui Christum non agnoscitis, in persona Moysi figuratum, patris\ndeprecatorem et oblatorem animae suae pro populi salute. Sed\nsufficit si et Moysi proprie donatus est populus ad praesens. Quod\nut famulus postulare posset a domino, id dominus a se postulavit.\nAd hoc enim famulo dixit, Sine me, et disperdam illos, ut ille\npostulando et semetipsum offerendo non sineret, atque ita disceres\nquantum liceat fideli et prophetae apud deum. \n",
            "26":"\n Iam nunc, ut et cetera compendio absolvam, quaecunque adhuc \nut pusilla et infirma et indigna colligitis ad destructionem\ncreatoris, simplici et certa ratione proponam: deum non potuisse\nhumanos congressus inire, nisi humanos et sensus et affectus sucepisset,\nper quos vim maiestatis suae, intolerabilem utique humanae\nmediocritati, humilitate temperaret, sibi quidem indigna,\nhomini autem necessaria, et ita iam deo digna, quia nihil tam\ndignum deo quam salus hominis. De isto pluribus retractarem, si\ncum ethnicis agerem; quamquam et cum haereticis non multo\ndiversa stet congressio. Quatenus et ipsi deum in figura et in\nreliquo ordine humanae conditionis diversatum iam credidistis,\nnon exigetis utique diutius persuaderi deum conformasse semetipsum\nhumanitati, sed de vestra fide revincimini. Si enim deus, et quidem\nsublimior, tanta humilitate fastigium maiestatis suae stravit, ut\netiam morti subiceret, et morti crucis, cur non putetis nostro\nquoque deo aliquas pusillitates congruisse, tolerabiliores tamen Iudaicis\ncontumeliis et patibulis et sepulcris? An hae sunt pusillitates,\nquae iam hinc praeiudicare debebunt Christum humanis passionibus\nobiectum eius dei esse cui humanitates exprobrantur a\nvobis? Nam et profitemur Christum semper egisse in dei patris\nnomine, ipsum ab initio conversatum, ipsum congressum cum patriarchis\net prophetis, filium creatoris, sermonem eius, quem ex\nsemetipso proferendo filium fecit, et exinde omni dispositioni\nsuae voluntatique praefecit, diminuens illum modico citra angelos, \nsicut apud David scriptum est; qua diminutione in haec quoque\n \n\ndispositus est a patre quae ut humana reprehenditis, ediscens iam\ninde a primordio, iam inde hominem, quod erat futurus in fine.\nIlle est qui descendit, ille qui interrogat, ille qui postulat, ille qui\niurat Ceterum patrem nemini visum etiam commune testabitur\n evangelium dicente Christo, Nemo cognovit patrem nisi filius. Ipse\n enim et veteri testamento pronuntiarat, Deum nemo videbit et vivet,\npatrem invisibilem determinans, in cuius auctoritate et nomine ipse\nerat deus, qui videbatur dei filius. Sed et penes nos Christus in\npersona Christi accipitur, quia et hoc modo noster est. Igitur\nquaecunque exigitis deo digna, habebuntur in patre invisibili incongressibilique\net placido et, ut ita dixerim, philosophorum deo.\nQuaecunque autem ut indigna reprehenditis, deputabuntur in filio\net viso et audito et congresso, arbitro patris et ministro, miscente\nin semetipso hominem et deum, in virtutibus deum, in pusillitatibus\nhominem, ut tantum homini conferat quantum deo detrahit.\nTotum denique dei mei penes vos dedecus sacramentum est humanae\nsalutis. Conversabatur deus, ut homo divina agere doceretur.\nEx aequo agebat deus cum homine, ut homo ex\n aequo agere cum\ndeo posset. Deus pusillus inventus est, ut homo maximus fieret.\nQui talem deum dedignaris, nescio an ex fide credas deum crucifixum.\nQuanta itaque perversitas vestra erga utrumque ordinem\ncreatoris? Iudicem eum designatis, et severitatem iudicis secundum\nmerita causarum congruentem pro saevitia exprobratis. Deum\noptimum exigitis, et lenitatem eius benignitati congruentem pro\ncaptu mediocritatis humanae deiectius conversatam ut pusillitatem\ndepretiatis. Nec magnus vobis placet, nec modicus, nec index,\nnec amicus. Quid si nunc eadem et in vestro deprehendantur?\nIudicem quidem et illum esse iam ostendimus in libello suo, et\nde iudice necessarie severum, et de severo sic et saevum, si\nlamen saevum. \n",
            "27":"\n Nunc et de pusillitatibus et malignitatibus ceterisque notis et\n \nipse adversus Marcionem Antitheses aemulas faciam. Si ignoravit\ndeus meus esse alium super se, etiam tuus omnino non scivit esse\nalium infra se. Quod enim ait Heraclitus ille tenebrosus, eadem\nvia sursum et deorsum'. Denique si non ignorasset, et ab initio\nei occurrisset. Delictum et mortem et ipsum auctorem delicti diabolum\net omne malum quod deus meus passus est esse, hoc et\ntuus, qui illum pati passus est. Mutavit sententias suas deus noster,\nproinde qua et vester. Qui enim genus humanum tam sero respexit,\neam sententiam mutavit qua tanto aevo non respexit. Paenituit\nmali in aliquo deum nostrum, sed et vestrum. Eo enim,\nquod tandem animadvertit ad hominis salutem, paenitentiam dissimulationis\npristinae fecit debitam malo facto. Porro malum factum\ndeputabitur neglegentia salutis humanae, non nisi per paenitentiam\nemendata apud deum vestrum. Mandavit fraudem deus noster, sed\nauri et argenti. Quanto autem homo pretiosior auro et argento,\ntanto fraudulentior deus vester, qui hominem domino et factori suo\neripit. Oculum pro oculo reposcit deus noster, sed et vester vicem\nprohibens iterabilem magis iniuriam facit. Quis enim non rursus\npercutiet non repercussus? Nescit deus noster quales adlegeret.\nErgo nec vester. Iudam traditorem non adlegisset, si praescisset.\nSi et mentitum alicubi dicis creatorem, longe maius mendacium\nest in tuo Christo, cuius corpus non fuit verum. Multos\nsaevitia dei mei absumpsit. Tuus quoque deus quos salvos non\nfacit utique in exitium disponit. Deus meus aliquem iussit occidi.\nTuus semetipsum voluit interfici, non minus homicida in semetipsum\nquam in eum a quo vellet occidi. Multos autem occidisse\ndeum eius probabo Marcioni. Nam fecit homicidam, utique\nperiturum, nisi si populus nihil deliquit in Christum. Sed\nexpedita virtus veritatis paucis amat. Multa mendacio erunt necessaria. \n \n\n",
            "28":"\n Ceterum ipsas quoque Antitheses Marcionis cominus cecidissem,\nsi operosiore destructione earum egeret defensio creatoris\ntam boni quam et indicis, secundum utriusque partis exempla congruentia\ndeo, ut ostendimus. Quodsi utraque pars bonitatis atque\niustiliae dignam plenitudinem divinitatis efficiunt omnia potentis,\ncompendio interim possum Antitheses retudisse, gestientes ex\nqualitatibus ingeniorum sive legum sive virtutum discernere, atque\nita alienare Christum a creatore, ut optimum a iudice, et mitem a\nfero, et salutarem ab exitioso. Magis enim eos coniungunt quos\nin eis diversitatibus ponunt quae deo congruunt. Aufer titulum\nMarcionis et intentionem atque propositum operis ipsius, et nihil\naliud praestaret quam demonstrationem eiusdem dei optimi et iudicis,\nquia haec duo in solum deum competunt. Nam et ipsum\nstudium in eis exemplis opponendi Christum creatori ad unitatem\nmagis spectat. Adeo enim ipsa et una erat substantia divinitatibus,\nbona et severa, et eisdem exemplis et in similibus argumentis, ut\nbonitatem suam voluerit ostendere in quibus praemiserat severitatem;\nquia nec mirum erat diversitas temporalis, si postea deus\nmitior pro rebus edomitis, qui retro austerior pro indomitis. Ita\nper Antitheses facilius ostendi potest ordo creatoris a Christo reformatus\nquam repercussus, et redditus potius quam exclusus,\npraesertim cum deum tuum ab omni motu amariore secernas,\nutique et ab aemulatione creatoris scilicet. Nam si ita est, quomodo\neum Antitheses singulas species creatoris aemulatum demonstrant?\nAgnoscam igitur et in hoc per illas deum meum zeloten,\nqui res suas arbustiores in primordiis bona, ut rationali, aemu-\n \n\nlatione maturitatis praecuraverit suo iure, cuius Antitheses etiam\nipse mundus eius agnoscet ex contrarietatibus elementorum, summa\nlamen ratione modulatus. Quam ob rem, inconsiderantissime Marcion,\nalium deum lucis ostendisse debueras, alium vero tenebrarum,\nquo facilius alium bonitatis, alium severitatis persuasisses.\nCeterum eius erit Antithesis cuius est et in mundo."
        },
        "2":{
            "0":"\n \n Secundum vestigia pristini operis, quod amissum reformare\nperseveramus, iam hinc ordo de Christo, licet ex abundanti post\ndecursam defensionem unicae divinitatis. Satis etenim praeiudicatum\nest Christum non alterius dei intellegendum quam creatoris, cum\ndeterminatum est alium deum non credendum praeter creatorem,\nquem adeo Christus praedicaverit, et deinceps apostoli non alterius\nChristum adnuntiaverint quam eius dei quem Christus praedicavit,\nid est creatoris, ut nulla mentio alterius dei atque ita nec alterius\nChristi agitata sit ante scandalum Marcionis. Facillime hoc probatur\napostolicarum et haereticarum ecclesiarum recensu, illic scilicet\npronuntiandam regulae interversionem ubi posteritas invenitur.\nQuod etiam primo libello intexui. Sed et nunc congressio ista\nseorsum in Christum examinatura eo utique proficiet, ut dum\nChristum probamus creatoris, sic quoque deus excludatur Marcionis.\nDecet veritatem totis viribus uti suis, non ut laborantem.\nCeterum in praescriptionum compendiis vincit. Sed decretum est\nut gestientem ubique adversario occurrere, in tantum furenti ut\nfacilius praesumpserit eum venisse Christum qui nunquam sit adnuntiatus\nquam eum qui semper sit praedicatus. \n \n",
            "1":"\n Hinc denique gradum consero, an debuerit tam subito venisse. \nPrimo quia et ipse dei sui filius. Hoc enim ordinis fuerat,\nut ante pater filium profiteretur quam patrem filius, et ante pater\nde filio testaretur quam filius de patre. Dehinc et quia missus\npraeter filii nomen. Proinde enim praecessisse debuerat mittentis\npatrocinium in testimonium missi, quia nemo veniens ex alterius\nauctoritate ipse eam sibi ex sua affirmatione defendit, sed ab ipsa\ndefensionem potius expectat, praeeunte suggestu eius qui auctoritatem\npraestat. Ceterum nec filius agnoscetur quem nunquam\npater nuncupavit, nec missus credetur quem nunquam mandator\ndesignavit, nuncupaturus pater et designaturus mandator, si fuisset.\nSuspectum habebitur omne quod exorbitarit a regula, rerumque\nprincipalis gradus non sinit posterius agnosci patrem post filium et\nmandatorem post mandatum et deum post Christum. Nihil origine\nsua prius est in agnitione, qua nec in dispositione. Subito filius\net subito missus et subito Christus. Atquin nihil putem a deo\nsubitum, quia nihil a deo non dispositum. Si autem dispositum,\ncur et non praedicatum, ut probari posset et dispositum ex praedicatione\net divinum ex dispositione? Et utique tantum opus, quod\nscilicet humanae saluti parabatur, vel eatenus subitum non fuisset\nqua per fldem profuturum. In quantum enim credi habebat, ut\nprodesset, in tantum paraturam desiderabat, ut credi posset, substructam\nfundamentis dispositionis et praedicationis, quo ordine\nfides informata merito et homini indicertur a deo et deo exhiberetur\nab homine, ex agnitione debens credere quia posset, quae\nscilicet credere didicisset ex praedicatione. \n",
            "2":"\n Non fuit, inquis, ordo eiusmodi necessarius, quia statim se \net filium et missum et dei Christum rebus ipsis esset probaturus\nper documenta virtutum. At ego negabo solam hanc illi speciem\nad testimonium competisse, quam et ipse postmodum exauctoravit,\n \n siquidem edicens multos venturos et signa facturos et virtutes magnas\nedituros, aversionem etiam electorum, nec ideo tamen admittendos,\ntemerariam signorum et virtutum fidem ostendit, ut\netiam apud pseudochristos facillimarum. Aut quale est si inde\nse voluit probari et intellegi et recipi, ex virtutibus dico, unde\nceteros noluit aeque et ipsos tam subito venturos quam a nullo\nauctore praedicatos? Si quia prior eis venit et prior virtutum\ndocumenta signavit, idcirco, quasi locum in balneis, ita fidem occupavit,\nposteris quibusque praeripuit, vide ne et ipse in condicione\nposteriorum deprehendatur, posterior inventus creatore ante\niam cognito, et proinde virtutes ante operato, et non aliter praefato\nnon esse aliis credendum, post eum scilicet. Igitur si priorem\nvenisse et priorem de posteris pronuntiasse hoc fidem cludet,\npraedamnatus erit et ipse iam ab eo quod posterior est agnitus,\net solius erit auctoritas creatoris hoc in posteros constituendi,\nqui nullo posterior esse potuit. Iam nunc, cum probaturus sim\ncreatorem easdem virtutes, quas solas ad fidem Christo tuo vindicas,\ninterdum per famulos suos retro edidisse, interdum per\nChristum suum edendas destinasse, possum et ex hoc merito praescribere\ntanto magis Christum non ex solis virtutibus credendum\nfuisse quanto illum non alterius quam creatoris interpretari potuissent,\nut respondentes virtutibus creatoris, et editis per famulos\nsuos et in Christum suum repromissis. Quamquam, et si alia documenta\ninvenirentur in tuo Christo, nova scilicet, facilius crederemus\netiam nova eiusdem esse cuius et vetera, quam cuius tantummodo\nnova, egentia experimentis fidei victricis vetustatis, ut sic\nquoque praedicatus venire debuerit tam praedicationibus propriis\nexstruentibus ei fidem quam et virtutibus, praesertim adversus Christum\ncreatoris venturum et signis et prophetis propriis munitum,\nut aemulus Christi per omnes diversitatum species reluceret.\n \n\nSed quomodo a deo nunquam praedicato Christus eius praedicaretur?\nHoc est ergo quod exigit, nec deum nec Christum tuum\ncredi, quia et dens ignotus esse non debuit et Christus agnosci\nper deum debuit. \n",
            "3":"\n Dedignatus, opinor, est imitari ordinem dei nostri, ut displicentis, \nut cum maxime revincendi. Novus nove venire voluit,\nfilius ante patris professionem et missus ante mandatoris auctoritatem,\nut et ipse fidem monstruosissimam induceret, qua ante crederetur\nChristum venisse quam sciretur fuisse. Competit mihi\netiam illud retractare, cur non post Christum venerit. Nam cum\nintueor dominum eius tanto aevo patientissimum acerbissimi creatoris\nannuntiantis interea in homines Christum suum, quacunque\nid ratione fecit tam revelationem quam intercessionem suam differens,\neadem ratione dico illum patientiam debuisse creatori in\nChristo quoque suo dispositiones suas exsecuturo, ut perfecta et\nexpleta omni operatione aemuli dei et aemuli Christi tunc et ipse\nproprias dispositiones superduceret. Ceterum paenitentia tantae\npatientiae fecit, quod non in finem rerum creatoris perseveraverit.\nVane sustinuit praedicari Christum eius quem non sustinuit exhiberi.\nAut sine causa intercidit temporis alieni decursum, aut sine causa\ntam diu non intercidit. Quid illum detinuit, quidve turbavit? Atquin\nin utrumque commisit, post creatorem quidem tam tarde revelatus,\nante Christum vero eius tam propere. Alterum vero iam\ndudum debuerat traduxisse, alterum nondum. Ne illum quidem\ntam diu saevientem sustinuisse, istum vero adhuc quiescentem inquietasse!\ncirca ambos excidens ab optimi dei titulo, certe varius\net ipse et incertus, tepidus scilicet in creatorem et calidus in Christum,\net vanus utrobique. Non magis enim compescuit creatorem\nquam obstitit Christo. Manet et creator, qualis omnino est; veniet\net Christus, qualis et scribitur. Quid venit post creatorem, quem\nemendare non valuit? Quid ante Christum eius revelatus est, quem\nrevocare non potuerit? Aut si emendavit creatorem, post illum\nrevelatus est, ut emendanda praecederent: ergo et Christum eius\naeque emendaturus expectasse debuerat, proinde et illius posterior\nemendator futurus, sicut creatoris. Aliud est si et ipse post illum\nrursus adveniet, ut primo quidem adventu processerit adversus crea-\n \n\ntorem, legem et prophetas destruens eius, secundo vero procedat\nadversus Christum, regnum redarguens eius. Tunc ergo conclurus\nordinem suum, tunc, si forte, credendus est, aut si iam\nhinc perfecta res est eius, vane ergo venturus est, nihil scilicet\nperacturus. \n",
            "4":"\n His proluserim quasi de gradu primo adhuc et quasi de longinquo.\nSed et hinc iam ad certum et cominus dimicaturus video\naliquas etiam nunc lineas praeducendas, ad quas erit dimicandum,\nad scripturas scilicet creatoris. Secundum eas enim probaturus\nChristum creatoris fuisse, ut postea Christo suo adimpletas, necesse\nhabeo ipsarum quoque scripturarum formam et, ut ita dixerim,\nnaturam demandare, ne tunc in controversiam deductae,\ncum adhibentur ad causas, et sua et causarum defensione commixtae\nobtundant lectoris intentionem. Duas itaque causas prophetici eloquii\nadlego agnoscendas abhinc adversariis nostris. Unam, qua\nfutura interdum pro iam transactis enuntiantur. Nam et divinitati\ncompetit quaecunque decreverit ut perfecta reputare, quia non sit\napud illam differentia temporis apud quam uniformem statum temporum\ndirigit aeternitas ipsa. Et divinationi propheticae magis familiare\nest id quod prospiciat, dum prospicit, iam visum atque\nita iam expunctum, id est omni modo futurum, demonstrare, sicut\n per Esaiam, Dorsum meum posui in flagella, maxillas autem meas\nin palmas, faciem meam vero non averti a sputaminibus. Sive\nenim Christus iam tunc in semetipsum secundum nos sive prophetes\nde semetipso secuudum Iudaeos pronuntiabat, nondum tamen\nfactum pro iam transacto sonabat. Alia species erit qua pleraque\nfigurate portenduntur per aenigmata et allegorias et parabolas, aliter\n intellegenda quam scripta sunt. Nam et montes legimus destillaturos\n dulcorem, non tamen ut sapam de petris aut defrutum de\n rupibus speres, et terram audimus lacte et melle manantem, non\n \n\ntamen ut de glebis credas te unquam placentas et Samias coacturum;\nquia nec statim aquilicem et agricolam se deus repromisit,\ndicens, Ponam flumina in regione sitienti et in solitudine buxum \net cedrum. Sicut et praedicans de nationum conversione, Benedicent \nme bestiae agri, sirenes et filiae passerum, non utique ab\nhirundinum pullis et vulpeculis et illis monstruosis fabulosisque\ncantricibus fausta omina relaturus est. Et quid ego de isto genere\namplius? cum etiam haereticorum apostolus ipsam legem indulgentem\nbubus terentibus os liberum non de bubus, sed de nobis \ninterpretetur, et petram potui subministrando comitem Christum \nadleget fuisse, docens proinde et Galatas duo argumenta filiorum \nAbrahae allegorice cucurrisse, et suggerens Ephesiis quod in primordio \nde homine praedicatum est relicturo patrem et matrem et\nfuturis duobus in unam carnem, id se in Christum et ecclesiam\nagnoscere. \n",
            "5":"\n Si satis constat de istis interim duabus proprietatibus Iudaicae \nlitteraturae, memento, lector, constitisse, ut, cum tale quid adhibuerimus,\nnon retractetur de forma scripturae, sed de statu causae.\nCum igitur haeretica dementia eum Christum venisse praesumeret\nqui nunquam fuerat annuntiatus, sequebatur ut eum Christum nondum\nvenisse contenderet qui semper fuerat praedicatus; atque ita\ncoacta est cum Iudaico errore sociari et ab eo argumentationem\nsibi struere, quasi Iudaei certi et ipsi alium fuisse qui venit non\nmodo respuerint eum ut extraneum, verum et interfecerint eum ut\nadversarium, agnituri sine dubio et omni officio religionis prosecuturi,\nsi ipsorum fuisset. Scilicet nauclero illi non quidem Rhodia\nlex, sed Pontica caverat errare ludaeos in Christum suum non\n \n\nlicere, quando, et si nihil tale praedicatum in illos inveniretur, vel\nsola utique humana conditio deceptui obnoxia persuasisset Iudaeos\nerrare potuisse, qua homines, nec statim praeiudicium sumendum\nde sententia eorum quos credibile fuerat errasse. Porro cum et\npraedicatum sit non agnituros eos Christum ideoque etiam perempturos,\niam ergo ipse erit et ignoratus et interemptus ab illis, in\nquem ita admissuri praenotabantur. Hoc si probari exigis, non eas\nscripturas evolvam quae interemptibilem Christum edicentes utique\net ignorabilem affirmant (nisi enim ignoratus nihil scilicet pati\nposset), sed reservatis eis ad causam passionum eas praedicationes\nin praesenti sufficiet adhibere quae interim ignorabilem probent\nChristum, et hoc breviter, dum ostendunt omnem vim intellectus\n ademptam populo a creatore. Auferam, inquit, sapientiam sapientium\n illorum, et prudentiam prudentium eorum abscondam, et,\nAure audietis, et non audietis, et oculis videbitis, et non videbitis:\nincrassatum est enim cor populi huius, et auribus graviter\naudierunt et oculos concluserunt, ne quando auribus audiant et\noculis videant et corde coniciant et convertantur, et sanem illos.\nHanc enim obtunsionem salutarium sensuum meruerant, labiis diligentes\ndeum, corde autem longe absistentes ab eo. Igitur si Christus\nquidem annuntiabatur a creatore solidante tonitruum, et concludente\n spiritum, et annuntiante in homines Christum suum secundum\n Io(??)lem prophetam, si omnis spes Iudaeorum, ne dicam\netiam gentium, in Christi revelationem destinabatur, sine dubio\nid demonstrabantur non agnituri et non intellecturi, ablatis agni-\n \ntionis et intellegentiae viribus, sapientia atque prudentia, quod\nannuntiabatur, id est Christus, erraturis in eum principalibus sapientibus\neorum, id est scribis et prudentibus eorum, id est pharisaeis,\npariter et populo auribus audituro, et non audituro, utique\nChristum docentem, et oculis visuro, et non visuro, utique Christum\nsigna facientem, secundum quod et alibi, Et quis caecus, nisi \npueri mei? et quis surdus, nisi qui dominatur eorum? Sed et cum\nexprobrat per eundem Esaiam, Filios generavi et exaltavi, at illi \nme reiecerunt: agnovit bos possessorem suum et asinus praesepe\ndomini sui, Israel autem me non cognovit et populus me non intellexit.\nNos quidem certi Christum semper in prophetis locutum,\nspiritum scilicet creatoris, sicut propheta testatur, Persona spiritus \nnostri, Christus dominus, qui ah initio vicarius patris in dei\nnomine et auditus sit et visus, scimus ipsius voces eiusmodi\nfuisse iam tunc Israeli exprobrantis, quae in illum commissuri\npraedicabantur, Dereliquistis dominum et in iram provocastis sanctum \nIsrael. Si vero non in Christum, sed in ipsum potius deum\nvolueris referre omnem Iudaicae ignorantiae de pristino reputationem,\nnolens etiam retro sermonem et spiritum, id est Christum\ncreatoris, despectum ab eis et non agnitum, sic quoque revinceris.\nNon negans enim filium et spiritum et substantiam creatoris esse\nChristum eius, concedas necesse est eos qui patrem non agnoverint\nnec filium agnoscere poluisse per eiusdem substantiae conditionem,\ncuius si plenitudo intellecta non est, multo magis portio,\ncerte qua plenitudinis consors. His ita dispectis iam apparet\nquomodo et respuerint Iudaei Christum et interemerint, non ut\nextraneum Christum intellegentes, sed ut suum non agnoscentes.\nQui enim extraneum intellegere potuissent de quo nihil unquam\nfuerat annuntiatum, cum intellegere non potuissent de quo semper\nfuerat praedicatum? Id enim intellegi vel non intellegi capit quod\nhabendo substantiam praedicationis habebit et materiam vel agnitionis\nvel erroris. Quod vero materia caret, non admittit sapientiae\neventum. Et adeo non qua alterius dei Christum aversati persecutique\nsunt, sed qua solummodo hominem, quem planum in\n \n\nsignis et aemulum in doctrinis existimabant, ut et ipsum hominem\nqua suum, id est Iudaeum, sed Iudaismi exorbitatorem et destructorem,\ndeduxerint in indicium et suo iure punierint, alienum scilicet\nnon iudicaluri. Tanto abest ut alienum Christum intellexisse\nvideantur qui nec hominem eius ut alienum iudicaverunt. \n",
            "6":"\n Discat nunc haereticus ex abundanti cum ipso licebit Iudaeo\nrationem quoque errorum eius, a quo ducatum muluatus in hac\nargumentatione caecus a caeco in eandem decidit foveam. Duos\ndicimus Christi habitus a prophetis demonstratos totidem adventus\neius praenotasse: unum in humilitate, utique primum, cum tanquam\novis ad victimam deduci habebat, et tanquam agnus ante tondentem\nsine voce, ita non aperiens os suum, ne aspectu quidem\n honestus. Annuntiavimus enim, inquit, de illo: sicut puerulus,\nsicut radix in terra sitienti, et non est species eius neque gloria,\net vidimus eum, et non habebat speciem neque decorem, sed species\neius inhonorata, deficiens citra filios hominum, homo in plaga,\n et sciens ferre infirmitatem, ut positus a patre in lapidem offensionis\n et petram scandali, minoratus ab eo modicum citra angelos,\n vermem se pronuntians, et non hominem, ignominiam hominis et\nnullificamen populi. Quae ignobilitatis argumenta primo adventui\ncompetunt, sicut sublimitatis secundo, cum fiet iam non lapis offensionis\nnec petra scandali, sed lapis summus angularis post reprobationem\nadsumptus et sublimatus in consummationem templi,\n ecclesiae scilicet, et petra sane illa apud Danielem, de monte praecisa,\nquae imaginem saecularium regnorum comminuet et conteret.\n De quo adventu idem prophetes, Et ecce cum nubibus caeli, tanquam\nfilius hominis veniens, venit usque ad veterem dierum, aderat\nin conspectu eius, et qui adsistebant, adduxerunt illum, et data\nest ei potestas regia, et omnes nationes terrae secundum genera,\net omnis gloria famulabunda, et potestas eius usque in sevum,\nquae non auferetur, et regnum eius, quod non vitiabitur, tunc\nscilicet habiturus et speciem honorabilem et decorem indeficientem\nsuper filios hominum. Tempestivus enim, inquit, decore citra filios\nhominum, effusa est gratia in labiis tuis, propterea benedixit te\n \n\ndeus in aevum. Accingere ensem super femur tuum, potens tempestivitate \ntua et pulchritudine tua; cum et pater, posteaquam diminuit \neum modicum quid citra angelos, gloria et honore coronabit\nillum et subiciet omnia pedibus eius. Tunc et cognoscent eumz \nqui compugerunt, et caedent pectora sua tribus ad tribum, utique\nquod retro non agnoverunt eum in humilitate condicionis humanae.\nEt homo est, inquit Hieremias, et quis cognoscet illum? Quia et, \nNativitatem eius Esaias, quis, inquit, enarrabit? Sic et apud \nZachariam in persona Iesu, immo et in ipso nominis sacramento, \nverus summus sacerdos patris, Christus Iesus, duplici habitu in\ndues adventus delineatur, primo sordidis indutus, id est carnis\npassibilis et mortalis indignitate, cum et diabolus adversabatur ei,\nauctor scilicet Iudae traditoris, ne dicam etiam post baptisma temptator,\ndebinc despoliatus pristinas sordes, et exornatus podere et\nmitra et cidari munda, id est secundi adventus gloria et houore.\nSi enim et duorum hircorum qui ieiunio offerebantur faciam interpretationem, \nnonne et illi utrumque ordinem Christi figurant? Pares\nquidem atque consimiles propter eundem dominum conspectum,\nquia non in alia venturus est forma, ut qui agnosci habeat, a quibus\nlaesus est. Alter autem eorum circumdatus coccino, maledictus\net consputus et convulsus et compunctus, a populo extra\ncivitatem adiciebatur in perditionem, manifestis notatus insignibus\ndominicae passionis. Alter vero pro delictis oblatus et sacerdotibus\ntempli in pabulum datus secundae repraesentationis argumenta signabat,\nqua delictis omnibus expiatis sacerdotes templi spiritalis, id\nest ecclesiae, dominicae gratiae quasi visceratione quadam fruerentur,\nieiunantibus ceteris a salute. Igitur quoniam primus adventus\net plurimum figuris obscuratus et omni inhonestate prostratus\ncanebatur, secundus vero et manifestus et deo condignus, idcirco\nquem facile et intellegere et credere potuerunt, eum solum intuentes,\nid est secundum, non immerito decepti sunt circa obscuriorem,\ncerte indigniorem, id est primum. Atque ita in hodiernum\nnegant venisse Christum suum, quia non in sublimitate venerit,\ndum ignorant etiam in humilitate fuisse venturum. \n",
            "7":"\n Desinat nunc haereticus a Iudaeo, aspis, quod aiunt, a vipera, \n \n\nmutuari venenum, evomat iam hinc proprii ingenii virus, phantasma\nvindicans Christum. Nisi quod et ista sententia alios habebit\nauctores, praecoquos et abortivos quodammodo Marcionitas, quos\n apostolus Ioannes antichristos pronuntiavit, negantes Christum in\ncarne venisse, et tamen non ut alterius dei ius constituerent, quia\net de isto notati fuissent, sed quoniam incredibile praesumpserant\ndeum carnem. Quo magis antichristus Marcion sibi eam rapuit\npraesumptionem, aptior scilicet ad renuendam corporalem substantiam\nChristi, qui ipsum deum eius nec auctorem carnis induxerat\nnec resuscitatorem, optimum videlicet et in isto, et diversissimum\na mendaciis et fallaciis creatoris. Et ideo Christus eius, ne mentiretur,\nne falleret, et hoc modo creatoris forsitan deputaretur, non\nerat quod videbatur, et quod erat mentiebatur, caro nec caro, homo\nnec homo, proinde deus Christus, nec deus. Cur enim non etiam\ndei phantasma portaverit? An credam ei de interiore substantia\nqui sit de exteriore frustratus? Quomodo verax habebitur in occulto\ntam fallax repertus in aperto? Quomodo autem in semetipso\nveritatem spiritus fallacia carnis confundens negatam ab apostolo,\n Iucis, id est veritatis, et fallaciae, id est tenebrarum, commisit\ncommunicationem? Iam nunc cum mendacium deprehenditur Christus\ncaro, sequitur ut et omnia quae per carnem Christi gesta\nsunt mendacio gesta sint, congressus, contactus, convictus, ipsae\nquoque virtutes. Si enim tangendo aliquem liberavit a vitio, vel\ntactus ab aliquo, quod corporaliter actum est non potest vere actum\ncredi sine corporis ipsius veritate. Nihil solidum ab inani, nihil\nplenum a vacuo perfici licuit. Putativus habitus, putativus actus:\nimaginarius operator, imaginariae operae. Sic nec passiones Christi\neius fidem merebuntur. Nihil enim passus est qui non vere est\npassus; vere autem pati phantasma non potuit. Eversum est igitur\ntotum dei opus. Totum Christiani nominis et pondus et fructus,\nmors Christi negatur, quam tam impresse apostolus demandat, utique\nveram, summum eam fundamentum evangelii constituens et salutis\n nostrae et praedicationis suae. Tradidi enim, inquit, vobis inpri-\n \n\nmis, quod Christus mortuus sit pro peccatis nostris, et quod sepultus\nsit, et quod resurrexerit tertia die. Porro si caro eius\nnegatur, quomodo mors eius asseveratur, quae propria carnis est\npassio, per mortem devertentis in terram, de qua est sumpta,\nsecundum legem sui auctoris? Negata vero morte, dum caro negatur,\nnec de resurrectione constabit. Eadem enim ratione non\nresurrexit qua mortuus non est, non habendo substantiam scilicet\ncarnis, cuius sicut et mors, ita et resurrectio est. Proinde resurrectione\nChristi infirmata\n etiam nostra subversa est. Nec ea enim\nvalebit, propter quam Christus venit, si Christi non valebit. Nam\nsicut illi, qui dicebant resurrectionem mortuorum non esse, revincuntur\nab apostolo ex resurrectione Christi, ita resurrectione Christi \nnon consistente aufertur et mortuorum resurrectio. Atque ita inanis\nest et fides nostra, inanis est praedicatio apostolorum. Inveniuntur\nautem etiam falsi testes dei, quod testimonium dixerint,\nquasi resuscitaverit Christum, quem non resuscitavit. Et sumus\nadhuc in delictis. Et qui in Christo dormierunt, perierunt; sane\nresurrecturi, sed phantasmate forsitan, sicut et Christus. \n",
            "8":"\n In ista quaestione qui putaveris opponendos esse nobis angelos \ncreatoris, quasi et illi in phantasmate, putativae utique carnis, egerint\napud Abraham et Loth, et tamen vere sint et congressi et\npasti et operati quod mandatum eis fuerat, primo non admitteris\nad eius dei exempla quem destruis. Nam et quanto meliorem et\nperfectiorem deum inducis, tanto non competunt illi eius exempla\nquo nisi diversus in totum non erit omnino melior atque perfectior.\nDehinc scito nec illud concedi tibi, ut putativa fuerit in angelis\ncaro, sed verae et solidae substantiae humanae. Si enim difficile\nnon fuit illi putativae carnis veros et sensus et actus exhibere,\nmulto facilius habuit veris et sensibus et actibus veram dedisse\nsubstantiam carnis, vel qua proprius auctor et artifex eius.\nTuus autem deus, eo quod carnem nullam omnino produxerit,\nmerito fortasse phantasma eius intulerit cuius non valuerat veritatem.\nMeus autem deus, qui illam de limo sumptam in hac reformavit\nqualitate, nondum ex semine coniugali et tamen carnem,\naeque potuit ex quacunque materia angelis quoque adstruxisse carnem,\nqui etiam mundum ex nihilo in tot ac talia corpora, et qui-\n \ndem verbo aedificavit. Et utique, si deus tuus veram quandoque\n substantiam angelorum hominibus pollicetur, Erunt enim, inquit,\nsicut angeli, cur non et deus meus veram substantiam hominum\nangelis accommodarit undeunde sumptam? Quia nec tu mihi respondebis\nunde illa apud te angelica sumatur, sufficit mihi hoc\ndefinire quod deo congruit, veritatem scilicet eius rei quam tribus\ntestibus sensibus obiecit, visui, tactui, auditui. Difficilius deo mentiri\nquam carnis veritatem undeunde producere, licet non natae.\nCeterum et aliis haereticis, definientibus carnem illam in angelis\nex carne nasci debuisse si vere fuisset humana, certa ratione respondemus,\nqua et humana vere fuerit et innata: humana vere\npropter dei veritatem a mendacio et fallacia extranei, et quia non\npossent humanitus tractari ab hominibus nisi in substantia humana;\ninnata autem, quia solus Christus in carnem ex carne nasci habebat,\nut nativitatem nostram nativitate sua reformaret, atque ita\netiam mortem nostram morte sua dissolveret resurgendo in carne,\nin qua natus est, ut et mori posset. Ideoque et ipse cum angelis\ntunc apud Abraham in veritate quidem carnis apparuit, sed nondum\nnatae, quia nondum moriturae, sed et discentis iam inter homines\nconversari. Quo magis angeli, neque ad moriendum pro nobis\ndispositi, brevem carnis commeatum non debuerunt nascendo sumpsisse,\nquia nec moriendo deposituri eam fuerant, sed undeunde\nsumptam et quoquo modo omnino dimissam, mentiti eam tamen\n non sunt. Si creator facit angelos spiritus et apparitores suos\nignem flagrantem, tam vere spiritus quam et ignem, idem illos\nvere fecit et carnem, ut nunc recordemur et haereticis renuntiemus\neius esse promissum homines in angelos reformandi quandoque\nqui angelos in homines formarit aliquando. \n",
            "9":"\n Igitur non admissus ad consortium exemplorum creatoris, ut\nalienorum, et suas habentium causas, velim edas et ipse consilium\ndei tui, quo Christum suum non in veritate carnis exhibuit. Si\naspernatus est illam ut terrenam et, ut dicitis, stercoribus infersam,\ncur non et simulacrum eius proinde despexit? Nullius enim\ndedignandae rei imago dignanda est. Sequitur statum similitudo.\nSed quomodo inter homines conversaretur, nisi per imaginem sub-\n \n\nstantiae humanae? Cur ergo non potius per veritatem, ut vere\nconversaretur, si necesse habebat conversari? Quanto dignius necessitas\nfidem quam stropham administrasset? Satis miserum deum\ninstituis, hoc ipso, quod Christum suum non potuit exhibere nisi\nin indignae rei effigie, et quidem alienae. Aliquantis enim indignis\nconveniet uti, si nostris, sicut alienis non congruet uti, licet\ndignis. Cur enim non in aliqua alia digniore substantia venit, et\ninprims sua, ne et indigna et aliena videretur eguisse? Si creator\nmeus per rubum quoque et ignem, idem postea per nubem et globum\ncum homine congressus est, et elementorum corporibus in\nrepraesentationibus sui usus est, satis haec exempla divinae potestatis\nostendunt deum non eguisse aut falsae aut etiam verae carnis\nparatura. Ceterum si ad certum spectamus, nulla substantia digna\nest quam deus induat. Quodcunque induerit, ipse dignum facit,\nabsque mendacio tamen. Et ideo quale est ut dedecus existimarit\nveritatem potius quam mendacium carnis? Atquin honoravit illam\nfingendo. Quanta iam caro est cuius phantasma necessarium fuit\ndeo superiori? \n",
            "10":"\n Totas istas praestigias putativae in Christo corpulentiae Marcion \ncion illa intentione suscepit, ne ex testimonio substantiae humanae\nnativitas quoque eius defenderetur, atque ita Christus creatoris vindicaretur,\nut qui nascibilis ac per hoc carneus annuntiaretur. Stultissime\net hic Ponticus; quasi non facilius crederetur caro in deo\nnon nata quam falsa, praestruentibus vel maxime fidem istam angelis\ncreatoris in carne vera conversatis, nec tamen nata. Nam et\nPhilumene illa magis persuasit Apelli ceterisque desertoribus\nMarcionis, ex fide quidem Christum circumtulisse carnem, nullius\n \n\ntamen nativitatis, utpote de elementis eam mutuatum. Quodsi verebatur\nMarcion ne fides carnis nativitatis quoque fidem indnceret,\nsine dubio qui homo videbatur, natus utique credebatur. Nam et\n mulier quaedam exclamaverat, Beatus venter, qui te portavit, et\n ubera, quae hausisti. Et quomodo mater et fratres eius dicti sunt\nforis stare? Et videbimus de his capitulis suo tempore. Certe\ncum et ipse se filium hominis praedicaret, natum scilicet profitebatur.\nNunc ut haec omnia ad evangelii distulerim examinationem,\ntamen, quod supra statui, si omni modo natus credi habebat qui\nhomo videbatur, vane nativitatis fidem consilio imaginariae carnis\nexpungendam putavit. Quid enim profuit non vere fuisse quod\npro vero haberetur, tam carnem quam nativitatem?\nviderit opinio humana: iam deum tuum honoras fallaciae titulo, si\naliud se sciehat esse quam quod homines fecerat opinari. Iam\ntunc potuisti etiam nativitatem putativam illi accommodasse, ne in\nhanc quoque impegisses quaestionem. Nam et mulierculae nonnunquam\npraegnantes sibi videntur aut sanguinis tributo aut aliqua\nvaletudine inflatae. Et utique debuerat phantasmatis scenam decucurrisse,\nne originem carnis non desaltasset, qui personam\nsubstantiae ipsius egisset. Plane nativitatis mendacium recusasti:\nipsam enim carnem veram edidisti. Turpissimum scilicet dei etiam\nvera nativitas. Age iam, perora in illa sanctissima et reverenda\nopera naturae, invehere in totum quod es: carnis atque animae\noriginem destrue; cloacam voca uterum tanti animalis, id est hominis\nproducendi officinam; persequere et partus immunda et pudenda\ntormenta, et ipsius exinde puerperii spurcos, anxios, ludicros\nexitus. Tamen cum omnia ista destruxeris, ut deo indigna\nconfirmes, non erit indignior morte nativitas et cruce infantia et\nnatura poena et carne damnatio. Si vere ista passus est Christus,\nminus fuit nasci. Si mendacio passus est, ut phantasma, potuit\n \n\net mendacio nasci. Summa ista Marcionis argumenta, per quae\nalium efficit Christum, satis opinor ostendimus non consistere\nomnino, dum docemus magis utique competere deo veritatem quam\nmendacium eius habitus in quo Christum suum exhibuit. Si veritas\nfuit, caro fuit, si caro fuit, natus est. Ea enim, quae expugnat\nhaec haeresis, confirmantur, cum ea, per quae expugnat, destruuntur.\nItaque, si carneus habebitur, quia natus, et natus, quia carneus,\nquia phantasma non fuerit, ipse erit agnoscendus, qui in\ncarne et ex nativitate venturus annuntiabatur a creatoris prophetis,\nutpote Christus creatoris. \n",
            "11":"\n Provoca nunc, ut soles, ad hanc Esaiae comparationem Christi, \ncontendens illam in nullo convenire. Primo enim, inquis, Christus\nEsaiae Emmanuel vocari habebit, dehinc virtutem sumere Damasci \net spolia Samariae adversum regem Assyriorum. Porro iste, qui\nvenit, neque sub eiusmodi nomine est editus neque ulla re bellica\nfunctus est. At ego te admonebo, uti cohaerentia quoque utriusque\ncapituli recognoscas. Subiuncta est enim et interpretatio Emmanuelis,\nNobiscum deus; uti non solum sonum nominis spectes, \nsed et sensum. Sonus enim Hebraicus, quod est Emmanuel, suae\ngentis est, sensus autem eius quod est Deus nobiscum, ex interpretatione\ncommunis est. Quaere ergo an ista vox, Nobiscum deus,\nquod est Emmanuel, exinde quod Christus illuxit, agitetur in Christo.\nEt puto, non negabis, utpote qui et ipse dicas, Deus nobiscum\ndicitur, id est Emmanuel. Aut si tam vanus es, ut, quia\npenes te Nobiscum deus dicitur, non Emmanuel, idcirco nolis\nvenisse illum cuius proprium sit vocari Emmanuel, quasi non hoc\nsit et Deus nobiscum, invenies apud Hebraeos Christianos, immo\net Marcionitas, Emmanuelem nominare, cum volunt dicere Nobiscum\ndeus; sicut et omnis gens, quoquo sono dixerit Nobiscum\ndeus, Emmanuelem pronuntiavit in sensu sonum expungens.\nQuodsi Emmanuel Nobiscum deus est, deus autem nobiscum Christus\nest, qui etiam in nobis est (quotquot enim in Christum tincti \nestis, Christum induistis), tam proprius est Christus in significatione\nnominis, quod est Nobiscum deus, quam in sono nominis,\nquod est Emmanuel. Atque ita constat venisse iam illum qui praedicabatur\nEmmanuel, quia quod significat Emmanuel venit, id est\nNobiscum deus. \n \n\n",
            "12":"\n Aeque et sono nominum duceris, cum virtutem Damasci et\nspolia Samariae et regem Assyriorum sic accipis quasi bellatorem\nportendant Christum creatoris, non animadvertens quid scriptura\n promittat. Quoniam priusquam cognoscat vocare patrem et matrem,\naccipiet virtutem Damasci et spolia Samariae adversus regem\nAssyriorum. Ante est enim inspicias aetatis demonstrationem, an\nhominem iam Christum exhibere possit, nedum imperatorem. Scilicet\nvagitu ad arma esset convocaturus infans, et signa belli non\ntuba, sed crepitacillo daturus, nec ex equo vel de curru vel de\nmuro, sed de nutricis aut gerulae suae collo sive dorso hostem\ndestinaturus, atque ita Damascum et Samariam pro mammillis subacturus?\nAliud est si penes Ponticos barbariae gentis infantes in\nproelium erumpunt, credo ad solem uncti prius, dehinc pannis\narmati et butyro stipendiati, qui ante norint lanceare quam lancinare.\nEnimvero si nusquam hoc natura concedit, aute militare\nquam vivere, ante virtutem Damasci sumere quam patris et matris\nvocabulum nosse, sequitur ut figurata pronuntiatio videatur. Sed\net virginem, inquit, parere natura non patitur, et tamen creditur\nprophetae. Et merito. Praestruxit enim fidem incredibili rei, ra-\n \ntionem edendo, quod in signo esset futura. Propterea, inquit, dabit \nvobis dominus signum: Ecce virgo concipiet in utero et pariet filium.\nSignum autem a deo, nisi novitas aliqua monstruosa, tam dignum\nnon fuisset. Denique et Iudaei, si quando ad nos deiciendos mentiri\naudent, quasi non virginem, sed iuvenculam concepturam et\nparituram scriptura contineat, hinc revincuntur, quod nihil sigui\nvideri possit res cotidiana, iuvenculae scilicet praegnatus et partus.\nIn signum ergo disposita virgo et mater merito creditur, infans\nvero bellator non aeque. Non enim et hic signi ratio versatur.\nSed signo nativitatis novae adscripto exinde post signum alius ordo\niam infantis edicitur, mel et butyrum manducaturi. Nec hoc utique\nin signum est malitiae non assentaturi, et hoc enim infantia est,\nsed accepturi virtutem Damasci et spolia Samariae adversus regem\nAssyriorum. Serva modum aetatis et quaere sensum praedicationis,\nimmo redde evangelio veritatis, quae posterior detraxisti, et tam\nintellegitur prephetia quam renuntiatur expuncta. Maneant autem\norientales illi Magi in infantia Christum recentem auro et ture munerantes,\net acceperit infans virtutem Damasci sine proelio et\narmis. Nam praeter quod omnibus notum est, orientis virtutem,\nid est vim et vires, auro et odoribus pollere solitam, certe est\ncreatori virtutem ceterarum quoque gentium aurum constituere,\nsicut per Zachariam, Et Iudas praetendet apud Hierusalem et \ncongregabit omnem valentiam populorum per circuitum, aurum et\nargentum. De illo autem tunc auri munere etiam David, Et dabitur \nilli ex auro Arabiae, et rursus, Reges Arabum et Saba munera\nofferent illi. Nam et Magos reges babuit fere Oriens, et Damascus\nArabiae retro deputabatur, antequam transcripta esset in\nSyrophoenicen ex distinctione Syriarum, cuius tunc virtutem Chri-\n \n\nstus accepit, accipiendo insignia eius, aurum scilicet et odore;\nspolia autem Samariae ipsos Magos, qui cum illum cognovissent et\nmuneribus honorassent et genu posito adorassent quasi deum et\nregem sub testimonio indicis et ducis stellae, spolia sunt facti\nSamariae, id est idololatriae, credentes videlicet in Christum. Idololatriam\nenim Samariae nomine notavit, ut ignominiosae ob idololatriam,\nqua desciverat tunc a deo sub rege Hieroboam. Nec hoc\nenim novum est creatori, figurate uti translatione nominum ex\n comparatione criminum. Nam et archontas Sodomorum appellat\narchontas Iudaeorum, et populum ipsum populum Gomorrae vocat.\n Et idem alibi, Pater, inquit, tuus Amorraeus et mater tua Cethea,\nob consimilem impietatem; quos aliquando etiam suos filios dixerat,\n Filios generavi et exaltavi. Sic et Aegyptus nonnunquam totus orbis\nintellegitur apud illum superstitionis et maledictionis elogio. Sic\net Babylon etiam apud Ioannem nostrum Romanae urbis figura est,\nproinde magnae et regno superbae et sanctorum dei debellatricis.\nHoc itaque usu Magos quoque Samaritarum appellatione titulavit\ndespoliatos, quod habuerant cum Samaritis, ut diximus, idololatriam.\nAdversus regem autem Assyriorum adversus Herodem intellege,\ncui utique adversati sunt Magi tunc non renuntiando de Christo,\nquem intercipere quaerebat. \n",
            "13":"\n Adiuvabitur haec nostra interpretatio , dum et alibi bellatorem\nexistimans Christum, ob armorum quorundam vocabula et eiusmodi\nverba, ex reliquorum quoque sensuum comparatione convinceris.\n Accingere, inquit David, ense super femur. Sed quid supra legis\n de Christo? Tempestivus decore praeter filios hominum, effusa est\ngratia in labiis tuis. Rideo, si, quem ad bellum ense cingebat, ei\nde tempestivitate decoris et labiorum gratia blandiebatur. Sic item\n subiungens, Et extende et prosperare et regna, adiecit propter\nveritatem et lenitatem et iustitiam. Quis enim haec ense operabitur,\net non contraria potius, dolum et asperitatem et iniustitiam,\npropria scilicet negotia proeliorum? Videamus ergo an alius sit\nensis ille, cuius alius est actus. Nam et apostolus Ioannes in Apocalypsi\n ensem describit ex ore dei prodeuntem bis acutum, praeacutum,\nquem intellegi oportet sermonem divinum, bis acutum,\nduobus testamentis legis et evangelii, acutum sapientia, infestum\n \n\ndiabolo, armantem nos adversus hostes spiritales nequitiae et concupiscentiae\nomnis, amputantem etiam a carissimis ob dei nomen.\nQuodsi Ioannem agnitum non vis, habes communem magistrum\nPaulum, praecingentem lumbos nostros veritate et lorica iustitiae, \net calciantem nos praeparationem evangelii pacis, non belli, adsumere\niubentem scutum fidei, in quo possimus omnia diaboli\nignita tela extinguere, et galeam salutaris, et gladium spiritus, quod\nest, inquit, dei sermo. Hanc et dominus ipse machaeram venit \nmittere in terram, non pacem. Si tuus Christus est, ergo et ipse\nbellator est. Si bellator non est, machaeram inteutans allegoricam,\nlicuit ergo et Christo creatoris in psalmo sine bellicis rebus ense\nsermonis praecingi figurato, cui supradicta tempestivitas congruat\net gratia labiorum, quem tunc iam cingebatur super femur apud\nDavid, quandoque missurus in terram. Hoc est enim, quod ait,\nEt extende et prosperare et regna. Extendens sermonem in omnem\nterram ad universarum gentium vocationem, prosperaturus successu\nfidei, qua est receptus, et regnans exinde, qua mortem resurrectione\ndevicit. Et deducet te, inquit, mirifice dextera tua, virtus\nscilicet gratiae spiritalis, qua Christi agnitio deducitur. Sagittae\ntuae acutae, pervolantia ubique praecepta, et minae et traductiones\ncordis, compungentes et transfigentes conscientiam quamque.\nPopuli sub te concident, utique adorantes. Sic bellipotens et armiger\nChristus creatoris, sic et nunc accipiens spolia, non solius Samariae,\nverum et omnium gentium. Agnosce et spolia figurata, cuius et\narma allegorica didicisti. Figurate itaque et domino eiusmodi\nloquente et apostolo scribente non temere interpretationibus eius\nutimur, quarum exempla etiam adversarii admittunt, atque ita in\ntantum Esaiae erit Christus qui venit, in quantum non fuit bellator,\nquia non talis ab Esaia praedicatur. \n",
            "14":"\n De quaestione carnis et per eam nativitatis et unius interim \nnominis Emmanuelis hucusque. De ceteris vero nominibus et inprimis\nChristi quid pars diversa respondebit? Si proinde commune\nest apud vos Christi nomen quemadmodum et dei, ut sicut utriusque\ndei filium Christum competat dici, sic utrumque patrem dominum,\ncerte ratio huic argumentationi refragabitur. Dei enim nomen\n \n\nquasi naturaie divinitatis potest in omnes communicari quibus\n divinitas vindicatur, sicut et idolis, dicente apostolo, Nam et sunt\nqui dicunntur dii sive in caelo sive in terris. Christi vero nomen\nnon ex natura veniens, sed ex dispositone, proprium eius efficitur\na quo dispositum invenitur. Nec in communicationem alii deo\nsubiacet, maxime aemulo et habenti auam dispositionem, cui et\nnomina privata debebit. Quale est enim quod diversas dispositiones\nduorum commentati deorum societatem nominum admittunt in discordiam\ndispositionum, quando nulla magis probatio assisteret duorum\net aemulorum deorum quam si in dispositione eorum etiam\ndiversitas nominum inveniretur? Nullus enim status differentiarum\nnonnisi proprietatibus appellationum consignatur. Quibus deficientibus\nsi quando, nunc Graeca katachresis de alieno abutendo succurrit.\nApud deum autem deficere, puto, nihil debet, nec de alieno\ninstrui dispositiones eius. Quis hic deus est, qui filio quoque suo\nuomina a creatore vindicat? non dico aliena, sed vetera et vulgata\nquae vel sic non competerent deo novo et incognito. Quomodo\n denique docet novum plagulam non adsui veteri vestimento, nec\nvinum novum veteribus utribus credi, adsutus ipse et indutus nominum\nsenio? Quomodo abscidit evangelium a lege, tota lege\nvestitus? in nomine scilicet Christi. Quis illum prohibuit aliud\nvocari, aliud praedicantem, aliunde venientem, cum propterea nec\ncorporis susceperit veritatem, ne Christus creatoris crederetur?\nVane autem noluit eum se videri quem voluit vocari, quando etsi\nvere corporeus fuisset, magis Christus creatoris non videretur, si\nnon vocaretur. At nunc substantiam respuit, cuius nomen accepit,\netiam substantiam probaturus ex nomine. Si enim Christus unctus\nest, ungui utique corporis passio est. Qui corpus non habuit,\nungui omnino non potuit; qui ungui omnino non potuit, Christus\nvocari nullo modo potuit. Aliud est si et nominis phantasma\naffectavit. Sed quomodo, inquit, irreperet in Iudaeorum fidem, nisi\nper sollemne apud eos et familiare nomen? Inconstantem aut subdolum\ndeum narras; aut diffidentiae aut malitiositatis consilium est\nfallendo quid promovere. Multo liberius atque simplicius egerunt\npseudoprophetae adversus creatorem in sui dei nomine venientes.\nSed nec effectum consilii huius invenio, cum facilius aut suum cre-\n \n\ndiderint Christum, aut planum potius aliquem, quam alterius dei\nChristum, sicut evangelium probabit. \n",
            "15":"\n Nunc si nomen Christi, ut sportulam furunculus, captavit, cur \netiam Iesus voluit appellari, non tam expectabili apud Iudaeos\nnomine? Nec enim, si nos per dei gratiam intellectum consecuti\nsacramentorum eius hoc quoque nomen agnoscimus Christo destinatum,\nideo et Iudaeis, quibus adempta est sapientia, nota erit res.\nDenique ad hodiernum Christum sperant, non Iesum, et Heliam\npotius interpretantur Christum quam Iesum. Qui ergo et in eo\nnomine venit in quo Christus non praesumebatur, potuit in eo\nsolo nomine venisse quod solum praesumebatur. Ceterum cum deo\nmiscuit, speratum et insperatum, expugnatur utrumque consilium\neius. Sive enim ideo Christus, ut interim quasi creatoris\n irreperet,\nobrepit lesus, quia non sperabatur Iesus in Christo creatoris:\nsive ideo Iesus, ut alterius haberetur, non sinit Christus, quia\nnon alterius sperabatur Christus quam creatoris. Quid horum\nconstare possit ignoro. Constabit autem utrumque in Christo creatoris,\nin quo invenitur etiam Iesus. Quomodo, inquis? Disce et\nhic cum partiariis erroris tui Iudaeis. Cum successor Moysi destinaretur \nAuses filius Nave, transfertur certe de pristino nomine et\nincipit vocari Iesus? Certe, inquis. Hanc prius dicimus figuram\nfuturi fuisse. Nam quia Iesus Christus secundum populum, quod\nsumus nos nati in saeculi desertis, introducturus erat in terram\npromissionis melle et lacte manantem, id est vitae aeternae possessionem, \nqua nihil dulcius, idque non per Moysen, id est non per\nlegis disciplinam, sed per Iesum, per evangelii gratiam, provenire\nhabebat, circumcisis nobis petrina acie, id est Christi, petra enim\nChristus, â ideo is vir, qui in huius sacramenti imagines parabatur,\netiam nominis dominici inauguratus est figura, lesus cognominatus.\nHoc nomen ipse Christus suum iam tunc esse testatus\nest cum ad Moysen loquebatur. Quis enim loquebatur, nisi spiritus\ncreatoris, qui est Christus? Cum ergo mandato diceret populo,\nEcce ego mitto angelum meum ante faciem tuam, qui te custodiat \nin via et introducat in terram, quam paravi tibi, intende illi et\n \nexaudi eum, ne inobaudieris eum: non enim celavi te, quoniam\nnomen meum super illum est. Angelum quidem eum dixit\nob magnitudinem virtutum, quas erat editurus, et ob officium prophetae,\nnuntiantis scilicet divinam voluntatem; Iesum autem ob nominis\nsui futuri sacramentum. Identidem nomen suum confirmavit,\nquod ipse ei indiderat, quia non angelum nec Ausen. sed Iesum\neum iusserat exinde vocitari. Ergo si utrumque nomen competit\nin Christum creatoris, tanto utrumque non competit in Christum\nnon creatoris, sicut nec reliquus ordo. Facienda est denique iam\nhinc inter nos certa ista et iusta praescriptio et utrique parti necessaria,\nqua determinatum sit nihil omnino commune esse debere\nalterius dei Christo cum Christo creatoris. Nam et a vobis proinde\ndiversitas defendenda est, sicut a nobis repugnanda est, quia\nnec vos probare poteritis alterius dei venisse Christum, nisi eum\nlonge alium demonstraveritis a Christo creatoris, nec nos eum creatoris\nvindicare, nisi talem eum ostenderimus qualis constituitur a\ncreatore. De nominibus iam obduximus. Mihi vindico Christum,\nmihi defendo Iesum. \n",
            "16":"\n Reliquum ordinem eius cum scripturis conferamus. Quodcunque\nillud corpusculum sit, quoniam habitum et quoniam conspectum\nfuit, si inglorius, si ignobilis, si inhonorabilis, meus erit Christus,\ntalis enim habitu et aspectu annuntiabatur. Adest rursus Esaias:\n Annuntiavimus, inquit, coram ipso: velut puerulus, velut radix in\nterra sitienti, et non est species eius neque gloria, et vidimus\neum, et non habebat speciem neque decorem, sed species eius\ninbonorata, deficiens citra omnes homines. Sicut et supra patris\n ad filium vox, Quemadmodum expavescent multi super te, sic sine\n gloria erit ab hominibus forma tua. Nam etsi tempestivus decore\napud David supra filios hominum, sed in allegorico illo statu gra-\n \n\ntiae spiritalis, cum accingitur ense sermonis, qui vere species et\ndecor et gloria ipsius est. Ceterum habitu incorporabili apud eundem \nprophetam vermis etiam et non homo, ignominia hominis et\nnullificamen populi. Neque interiorem qualitatem eius eiusmodi\nannuntiat. Si enim plenitudo in illo spiritus constitit, agnosco\nvirgam de radice lesse. Flos eius meus erit Christns, in quo requievit\nsecundum Essiam spiritus sapientiae et intellectus, spiritus \nconsilii et vigoris, spiritus agnitionis et pietatis, spiritus timoris\ndei. Neque enim ulli hominum diversitas spiritalium documentorum\ncompetebat nisi in Christum, flori quidem ob gratiam spiritus adaequatum,\nex stirpe autem Iesse deputatum, per Mariam inde censendum.\nExpostulo autem de proposito, si das ei omnis humilitatis\net patientiae et tranquillitatis intentionem, et ex his Esaiae erit\nChristus? Homo in plaga et sciens ferre imbecillitatem, qui tanquam \novis ad victimam adductus est, et tanquam agnus ante tondentem\nnon aperuit os, qui neque contendit neque clamavit, nec\naudita est foris vox eius, qui arundinem contusam, id est quassam\nIudaeorum fidem, non comminuit, qui linum ardens, id est momentaneum \nardorem gentium, non extinxit. Non potest alius esse\nquam qui praedicebatur. Oportet actum eius ad scripturarum regulam\nrecognosci, duplici, nisi fallor, operatione distinctum, praedicationis\net virtutis. Sed de utroque titulo sic disponam, ut,\nquoniam ipsum quoque Marcionis evangelium discuti placuit, de\nspeciebus doctrinarum et signorum illuc differamus, quasi in rem\npraesentem. Hic autem generaliter expungamus ordinem coeptum,\ndocentes praedicatorem interim annuntiari Christum per Esaiam:\nQuis enim, inquit, in vobis, qui deum metuit et exaudiet vocem \nfilii eius? Item medicatorem. Ipse enim, inquit, imbecillitates \nnostras abstulit, et languores portavit. \n",
            "17":"\n De exitu plane, puto, diversitatem temptatis inducere, negantes \npassionem crucis in Christum creatoris praedicatam, et argumentantes\ninsuper non esse credendum, ut in id genus mortis exposuerit\ncreator filium suum quod ipse maledixerat. Maledictus, \n \n\ninquit, omnis qui pependerit in ligno. Sed huius maledictionis\nsensum differo, dignae sola praedicatione crucis, de qua nune\nmaxime quaeritur, quia et alias antecedit rerum probatio rationem.\nDe figuris prius edocebo. Et utique vel maxime sacramentum istud\nfigurari in praedicatione oportebat, quanto incredibile, tanto magis\nscandalo futurum, si nude praedicaretur, quantoque maguificum,\ntanto magis obumbrandum, ut difficultas intellectus gratiam dei\nquaereret. Itaque inprimis Isaac, cum a patre in hostiam deditus\nlignum sibi ipse portaret, Christi exitum iam tunc denotabat, in\nvictimam concessi a patre et lignum passionis suae baiulantis. Ioseph\net ipse Christum figurat(??)s, nec hoc solo, ne demorer cursum,\nquod persecutionem a fratribus passus est ob dei gratiam,\nsicut et Christus a Iudaeis, carnaliter fratribus, cum benedicitur\n (??) patre, etiam in haec verba, Tauri decor eius, cornua unicornis\ncornua eius, in eis nationes ventilabit pariter ad summum usque\nterrae. Non utique rhinoceros destinabatur unicornis nec minotaurus\nbicornis, sed Christus in illo significabatur, taurus ob utramque\ndispositionem, aliis ferus ut iudex, aliis mansuetus ut salvator,\ncuius cornua essent crucis extime. Nam et in antenna, quae\ncrucis pars est, extremitates cornua vocantur; unicornis autem\nmedius stipitis palus. Hac denique virtute crucis et hoc more\ncornutus universas gentes et nunc ventilat per fidem, auferens a\nterra in caelum, et tunc per iudicium ventilabit, deiciens de caelo\nin terram. Idem erit et alibi taurus apud eandem scripturam, cum\nIacob in Simeonem et Levi, id est in scribas et pharisaeos (ex\nillis enim deducitur census isterum) spiritaliter interpretatur. Simeon\net Levi perfecerunt iniquitatem ex sua haeresi, qua scilicet\n Christum sunt persecuti. In concilium eorum ne venerit anima\nmea, et in stationem eorum ne incubuerint iecora mea, quia in\nindignatione sua interfecerunt homines, id est prophetas, et in concupiscentia\nsua ceciderunt nervos tauro, id est Christo, quem post\nnecem prophetarum suffigendo nervos utique eius clavis de-\n \n\n\nsaevierunt. Ceterum vanum, si post homicidia alicuius bovis illis\nexprobrat carnificinam. Iam vero Moyses, quid utique tunc tantum,\ncum Iesus adversus Amalech proeliabatur, expansis manibus orabat\nresidens, quando in rebus tam attonitis magis utique genibus depositis\net manibus caedentibus pectus et facie humi volutante orationem\ncommendare debuisset, nisi quia illic, ubi nomen domini\ndimicabat, dimicaturi quandoque adversus diabolum, crucis quoque\nerat habitus necessarius, per quam Iesus victoriam esset relaturus?\nIdem rursus Moyses post interdictam omni(??) rei similitudinem cur\naereum serpentem ligno impositum pendentis habitu in spectaculum\nsalutare proposuit? An et hic dominicae crucis vim intentabat,\nqua serpens diabolus publicabatur, et laeso cuique a spiritalibus\ncolubris, intuenti tamen et credenti in eam, sanitas morsuum peccatorum\net salus exinde praedicabatur? \n",
            "18":"\n Age nunc, si legisti penes David, Dominus regnavit a ligno, \nexpecto quid intellegas. Nisi forte lignarium aliquem regem significari\nludaeorum, et non Christum, qui exinde a passione ligni\nsuperata morte regnavit. Etsi enim mors ab Adam regnavit usque\nad Christum, cur Christus non regnasse dicatur a ligno, ex quo\ncrucis ligno mortuus regnum mortis exclusit? Proinde et Esaias,\nQuoniam, inquit, puer est natus nobis Quid novi, si non de \nfilio dei dicit? Et datus est nobis cuius imperium factum est super\nhumerum ipsius. Quis omnino regum insigne potestatis suae humero\npraefert, et non aut capite diadema aut manu sceptrum aut\naliquam propriae vestis notam? Sed solus novus rex novorum\naevorum Christus Iesus novae gloriae et potestatem et sublimitatem\nsuam humero extulit, crucem scilicet, ut secundum superiorem\nprophetiam exinde dominus regnaret a ligno. Hoc lignum et Hieremias\ntibi insinuat, dicturis praedicans Iudaeis, Venite, mittamus \nlignum in panem eius, utique in corpus. Sic enim deus in evangelio\nquoque vestro revelavit, panem corpus suum appellans, ut et\nhinc iam eum intellegas corpori sui figuram panis dedisse cuius\n \n\nretro corpus in panem prophetes figuravit, ipso domino hoc sacramentum\npostea interpretaturo. Si adhuc quaeris dominicae crucis\npraedicationem, satis iam tibi potest facere vigesimus primus psalmus,\ntotam Christi continens passionem, canentis iam tunc gloriam\nsuam: Foderunt, inquit, manus meas et pedes, quae propria atrocitas\ncrucis. Et rursus, cum auxilium patris implorat, Salvum,\ninquit, fac me ex ore leonis, utique mortis, et de cornibus unicornis\nhumilitatem, de apicibus scilicet crucis, ut supra ostendimus.\nQuam crucem nec ipse David passus est, nec ullus rex Iudaeorum,\nne putes alterius alicuius prophetari passionem quam eius qui\nsolus a populo tam insigniter crucifixus est. Nunc et si omnes\nistas interpretationes respuerit et irriserit haeretica duritia, concedam\nilli nullam Christi crucem significatam a creatore, quia nec\nex hoc probabit alium esse qui crucifixus est. Nisi forte ostenderit\nhunc exitum eius a suo deo praedicatum, ut diversitas passionum\nac per hoc etiam personarum ex diversitate praedicationum vindicetur.\nCeterum nec ipso Christo eius praedicato, nedum cruce\nipsius, sufficit in meum Christum solius mortis prophetia. Ex hoc\nenim quod non est edita qualitas mortis potuit et per crucem\nevenisse, tunc alii deputanda, si in alium fuisset praedicatum. Nisi\nsi nec mortem volet Christi mei prophetatam, quo magis erubescat,\nsi suum quidem Christum\n mortuum annuntiat, quem negat\nnatum, meum vero mortalem negat, quem nascibilem confitetur. Et\nmortem autem et sepulturam et resurrectionem Christi mei una voce\n Esaiae volo ostendere dicentis, Sepultura eius sublata de medio est.\nNec sepultus enim esset nisi mortuus, nec sepultura eius sublata\n de medio nisi per resurrectionem. Denique subiecit, Propterea ipse\nmultos haereditati habebit et multorum dividet spolia, pro eo\nquod tradita est anima eius in mortem. Ostensa est enim causa\ngratiae huius pro iniuria scilicet mortis repensandae. Pariter ostensum\nest haec illum propter mortem consecuturum. post mortem\nutique per resurrectionem consecuturum. \n \n",
            "19":"\n Sufficit hucusque de his interim ordinem Christi decucurrisse, \nquo talis probatus qualiter annuntiabatur non alius haberi debeat\nquam qui talis annuntiabatur, ut iam ex ista consonantia rerum\neius et scripturarum creatoris illis etiam restituenda sit fides ex\npraeiudicio maioris partis quae ad diversas sententias vel in dubium\ndeducuntur vel negantur. Amplius nunc superstruimus ea quoque\nparia ex scripturis creatoris quaequae post Christum futura praecinebantur.\nNec enim dispositio expuncta inveniretur, si non ille\nvenisset post quem habebat evenire. Aspice universas nationes de\nvoragine erroris humani exinde emergentes ad deum creatorem,\nad deum Christum, et, si audes, nega prophetatum. Sed statim\ntibi in psalmis promissio patris occurret. Filius meus es tu, ego \nhodie generavi te. Postula a me, et dabo tibi gentes haereditatem\ntuam et possessionem tuam terminos terrae. Nec poteris magis\nDavid filium eum vindicare quam Christum, aut terminos terrae\nDavid potius promissos, qui intra unicam ludaeorum gentem regnavit,\nquam Christo, qui totum iam orbem evangelii sui fide cepit.\nSic et per Esaiam: Ecce dedi te in dispositionem generis, in lucem \nnationum, aperire oculos caecorum, utique errantium, exsolvere\nde vinculis vinctos, id est de delictis liberare, et de cella carceris,\nid est mortis, sedentes in tenebris, ignorantiae scilicet. Quae si\nper Christum eveniunt, non in alium erunt prophetata quam per\nquem eveniunt. Item alibi: Ecce testimonium eum nationibus posui, \nprincipem et imperantem nationibus; nationes, quae te non sciunt,\ninvocabunt te, et populi confugient ad te. Nec enim haec in David\ninterpretaberis, quia praemisit, Et disponam vobis dispositionem \naeternam, religiosa et fidelia David. Atquin hinc magis Christum\nintellegere debebis ex David deputatum carnali genere ob Mariae\nvirginis censum. De hoc enim promisso iuratur in psalmo ad David,\nEx fructu ventris tui collocbo super thronum tuum. Quis iste\nventer est? Ipsius David? Utique non. Neque enim pariturus esset\nDavid. Sed nec uxoris eius. Non enim dixisset, Ex fructu ventris\ntui, sed potius, Ex fructu ventris uxoris tuae. Ipsius autem dicendo\nventrem superest ut aliquem de genere eius ostenderit cuius\nventris futurus esset fructus caro Christi, quae ex utero Mariae\nfloruit. Ideoque et fructum ventris tantum nominavit, ut proprie\n \n\n\nventris, quasi solius ventris, non etiam viri, et ipsum ventrem ad\nDavid redegit, ad principem generis et familiae patrem. Nam\nquia viro deputare non poterat virginis, eum ventrem patri deputavit.\nIta quae to Christo nova dispositio invenitur hodie, haec\nerit quam tunc creator pollicebatur, religiosa et fidelia David appellans,\nquae erant Christi, quia Christus ex David, immo ipsa\nerit caro eius religiosa et fidelia David, iam sancta religione et\nfidelis ex resurrectione. Nam et Nathan propheta in prima Ba\n siliarum professionem ad David facit semini eius. Quod erit,\ninquit, ex ventre ipsius. Hoc si in Salomonem simpliciter edisseres,\nrisum mihi incuties. videbitur enim David peperisse Salomonem.\nAn et hic Christus significatur ex eo ventre semen David\nqui esset ex David, id est Mariae? Quia et aedem dei magis\nChristus aedificaturus esset, hominem scilicet sanctum, in quo potiore\ntemplo inhabitaret dei spiritus, in dei filium magis Christus\nhabendus esset quam Salomon filius David. Denique et thronus in\naevum et reguum in aevum magis Christo competit quam Salomoni,\ntemporali scilicet regi. Sed et a Christo misericordia dei non\nabscessit, Salomoni vero etiam ira dei accessit post luxuriam et\nidololatriam. Suscitavit enim illi Satan hostem Idumaeum. Cum\nergo nihil horum competat in Salomonem, sed in Christum, certa\nerit ratio interpretationum nostrarum, ipso etiam exitu rerum probante\nquas in Christum apparet praedicatas. Et ita in hoc erunt\nsancta et fidelia David. Hunc deus testimonium nationibus posuit,\nnon David; principem et imperantem nationibus, non David, qui\nsoli Isra(??)li imperavit. Christum hodie invocant nationes, quae eum\nnon sciebant, et populi ad Christum hodie confugiunt, quem\nretro ignorabant. Non potest futurum dici quod vides fieri. \n",
            "20":"\n Sic nec illam iniectionem tuam potes sistere ad differentiam\n \n\nduorum Christorum, quasi Iudaicus quidem Christus populo soli ex\ndispersione redigendo destinetur a creatore, vester vero omni humano\ngeneri liberando collatus sit a deo optimo, cum postremo\npriores inveniantur Christiani creatoris quam Marcionis, exinde vocatis\nomnibus popufis in regno eius ex quo deus regnavit a ligno,\nnullo adbuc Cerdone, nedum Marcione. Sed et revictus de nationum\nvocatione convertere iam in proselytos. Quaeris qui de nationibus\ntranseant ad creatorem, quando et proselyti diversae et\npropriae condicionis seorsum a propheta nominentur? Ecce, inquit \nEsaias, proselyti per me accedent ad te, ostendens ipsos quoque\nproselytos per Christum accessuros ad deum. Et nationes, quod \nsumus nos, proinde suam habehant nominationem sperantes in\nChristum. Et in nomine, inquit, eius nationes sperabunt. Proselyti \nautem, quos in nationum praedicatione substituis, non in Christi\nnomine sperare solent, sed in Moysi ordine, a quo institutio illorum\nest. Ceterum allectio nationum a novissimis diebus exorta est.\nIisdem verbis Esaias, Et erit, inquit, in novissimis diebus manifestus\nmons domini, utique sublimitas dei, et aedes dei super\nsummos montes, utique Christus, catholicum dei templum, in quo\ndeus colitur, constitutum super omnes eminentias virtutum et potestatum:\net venient ad eum universae nationes, et ibunt multi, et\ndicent, Venite, ascendamus in montem domini, et in aedem dei\nIacob, et annuntiabit nobis viam suam, et incedemus in ea: ex\nSion enim exibit lex, et sermo domini ex Hierusalem. Haec erit\nvia novae legis evangelium, et novi sermonis in Christo, iam non\nin Moyse. Et iudicabit inter nationes, de errore scilicet earum.\nEt revincent populum amplum, ipsorum inprimis Iudaeorum et\nproselytorum. Et concident machaeras suas in aratra et sibynas in\nfalces, id est animorum nocentium et linguarum infeslarum et omnis\nmalitiae atque blasphemiae ingenia convertent in studia modestiae\n \net pacis. Et non accipiet gens super gentem machaeram, utique\ndiscordiae. Et non discent amplius bellare, id est inimicitias perficere,\nut et hic discas Christum non bellipotentem, sed paciferum\nrepromissum. Haec aut prophetata nega, cum coram videntur,\naut adimpleta, cum leguntur, aut si non negas utrumque, in eo\nerunt adimpleta in quem sunt prophetata. Inspice enim adhuc etiam\nipsum introgressum atque decursum vocationis in nationes a novissimis\ndiebus adeuntes ad deum creatorem, non in proselytos,\nquorum a primis magis diebus allectio est. Etenim fidem istam\napostoli induxerunt. \n",
            "21":"\n Habes et apostolorum opus praedicatum. Quam tempestivi\n pedes evangelizantium pacem, evangelizantium bona, non bellum\n nec mala. Respondit et psalmus, In omnem terram exivit sonus\neorum et in terminos terrae voces eorum, circumferentium scilicet\nlegem ex Sion profectam et sermonem domini ex Hierusalem, ut fieret\n quod scriptum est, Longe quique a iustitia mea appropinquaverunt\niustitiae meae et veritati. Cum huic negotio accingerentur apostoli,\nrenuntiaverunt presbyteris et archontibus et sacerdotibus Iudaeorum.\nAn non vel maxime, inquit, ut alterius dei praedicatores?\nAtquin ipsius eiusdem cuius scripturam cum maxime implebant\n Divertite, divertite, inclamat Esaias, excedite illinc, et immundum\nne attigeritis, blasphemiam scilicet in Christum. Excedite de medio\neius, utique synagogae; separamini, qui dominica vasa portatis.\nIam enim secundum supra scripta revelaverat dominus brachio suo\nsanctum, id est virtute sua Christum coram nationibus, ut viderint\nuniversae nationes et summa terrae salutem, quae erat a deo. Sic\net ab ipso Iudaismo divertentes, cum legis obligamenta et onera\n evangelica iam libertate mutarent, psalmum exsequebantur: Disrumpamus\nvincula eorum et abiciamus a nobis iugum eorum: postea\ncerte quam tumultuatae sunt gentes et populi meditati sunt inania:\nastiterunt reges terrae, et principes congregati sunt in unum adversus\ndominum et adversus Christum eius. Quae dehinc passi\n \n\nsunt apostoli? Omnem, inquis, inquitatem persecutionum, ab hominibus\nscilicet creatoris, ut adversarii eius quem praedicabant.\nEt quare creator, si adversarius erat Christi, non modo praedicat\nhoc passuros apostolos eius, verum et exprobrat? Nam neque\npraedicaret alterius dei ordinem, quem ignorabat, ut vultis, neque\nexprobrasset quod ipse curasset. Videte quomodo perit iustus, \nnec quisquam excipit corde, et viri iusti auferuntur, nec quisquam\nanimadvertit. A persona enim iniustitiae sublatus est iustus.\nQuis, nisi Christus? Venite, inquiunt, auferamus iustum, quia \ninutilis est nobis. Praemittens itaque, et subiungens proinde passum\netiam Christum, aeque iustos eius eadem passuros tam apostolos\nquam et deinceps omnes fideles prophetavit signatos, illa\nnota scilicet de qua Ezechiel: Dicit dominus ad me, Pertransi in \nmedio portae in media Hierusalem, et da signum Tau in frontibus\nvirorum. Ipsa est enim littera Graecorum Tau, nostra\nautem T, species crucis, quam portendebat futuram in frontibus\nnostris apud veram et catholicam Hierusalem, in qua fratres Christi,\nfilios scilicet dei, gloriam patri deo relaturos psalmus vigesimus\nprimus canit ex persona ipsius Christi ad patrem: Enarrabo nomen\ntuum fratribus meis, in medio ecclesiae hymnum tibi dicam. Quod\nenim in nomine et spiritu ipsius hodie fieri habebat, merito a se\nfuturum praedicabat. Et paulo infra: A te laus mihi in ecclesia\nmagna. Et in sexagesimo septimo: In ecclesiis benedicite dominum\ndeum; ut pariter concurreret et Malachiae prophetia: Non \nest voluntas mea, dicit dominus, et sacrificia vestra non accipiam;\nquoniam ab ortu solis usque in occasum nomen meum glorificatum\nest in nationibus, et in omni loco sacrificium nomini meo\noffertur, et sacrificium mundum, gloriae scilicet relatio et bene-\n \n\ndictio et laus et hymni. Quae omnia cum in te quoque deprehendantur,\net signaculum frontium et ecclesiarum sacramenta et munditiae\nsacrificiorum, debes iam erumpere, uti dicas spiritum creatoris\ntuo Christo prophetasse. \n",
            "22":"\n Nunc, quia cum Iudaeis negas venisse Christum eorum, recognosce\net exitum ipsorum, quem post Christum relaturi praedicabantur\nob impietatem, qua eum et despexerunt et interemerunt.\n Primum enim ex die, qua secundum Esaiam proiecit homo asper(??)amenta\nsua aurea et argentea, quae fecerunt adorandis vanis et\nnocivis, id est ex quo genus hominum dilucidata per Christum\n veritate idola proiecit. Vide an quod sequitur expunctum sit: Abstulit\nenim dominus sabaoth a Iudaea et ab Hierusalem inter cetera\net prophetam et sapientem architectum, spiritum scilicet sanctum,\nqui aedificat ecclsiam, templum scilicet et domum et civitatem dei.\n Nam exinde apud illos destitit dei gratia, et mandatum est nubibus,\nne pluerent imbrem super vineam Sorech, id est caelestibus beneficiis,\nne provenirent domui Israelis. Fecerat enim spinas, ex\nquibus dominum coronaverat, et non iustitiam, sed clamorem, quo\nin crucem eum extorserat. Et ita subtractis charismatum roribus\nlex et prophetae usque ad loannem. Dehinc cum ea perseverantia\nfuroris et nomen domini per ipsos blasphemaretur, sicut scriptum\n est: Propter vos blasphematur nomen meum in nationibus (ab illis\nenim coepit infamia), et tempus medium a Tiberio usque ad Vespasianum\n non paenitentiam intellexissent, facta est terra eorum deserta,\ncivitates eorum exustae, regionem eorum sub ipsorum conspectu\nextranei devorant, derelicta filia Sion, et tanquam specula\nin vines vel in cucumerario casula, ex quo scilicet Israel dominum\nnon cognovit, et populus eum non intellexit, sed dereliquit, et in\nindignationem provocavit sanctum Israelis. Sic et machaerae condicionalis\n comminatio, Si volueritis nec audieritis me, machaera vos\ncomedet, probavit Christum fuisse, quem non audiendo perierunt.\nQui et in psalmo quinquagesimo octavo dispersionem eis postulat\na patre: Disperge eos in virtute tua. Qui et rursus per Esaiam\n \n\nin exustionem eorum peroraus, Propter me haec, inquit, facta \nsunt vobis, in anxietate dormietis. Satis vane, si haec non propter\neum passi sunt qui propter se passuros pronuntiarat, sed\npropter Christum dei alterius. Atquin Christum, inquam, alterius\ndei dicitis, a crealoris virtutibus et potestatibus, ut ab aemulis,\nin crucem actum. Sed ecce defensus ostenditur a creatore, et dati\nsunt pessimi pro sepultura eius, qui scilicet subreptam eam asseveraverant, \net locupletes pro morte eius, qui scilicet et a Iuda\ntraditionem redemerant, et a militibus falsum testimonium cadaveris\nsubrepti. Igitur aut non propter illum acciderunt ista Iudaeis,\nsed revinceris conspirante et sensu scripturarum cum exitu rerum\net ordine temporum, â aut si propter illum acciderunt, non potuit\ncreator ulcisci nisi suum Christum, remuneraturus potius Iudam,\nsi adversarium domini sui peremissent. Certe si nondum venit\nChristus creatoris, propter quem haec passuri praedicantur, cum\nvenerit ergo, patientur. Et ubi tunc filia Sion derelinquenda, quae\nnulla hodie est? Ubi civitates exurendae, quae iam in tumulis?\nUbi dispersio gentis, quae iam extorris? Redde statum Iudaeae,\nquem Christus creatoris inveniat, et alium contende venisse. Iam\nvero quale est ut per caelum suum admiserit quem in terra sua\nesset interempturus, honestiore et gloriosiore regni sui regione\nviolata, ipse aula sua et arce calcata? An hoc magis affectavit?\nPlane deus zelotes, tamen vicit. Erubesce, qui victo deo credis.\nQuid sperabis ab eo qui se protegere non valuit? Aut enim per\ninfirmitatem oppressus est a virtutibus et hominibus creatoris, aut\nper maliliositatem, ut tantum illis sceleris patientia infigeret. \n",
            "23":"\n Immo, inquis, spero ab illo, quod et ipsum faciat ad testimonium \ndiversitatis, regnum dei aeternae et caelestis possessionis. Ceterum\nvester Christus pristinum statum Iudaeis pollicetur ex restitutione\nterrae, et post decursum vitae apud inferos in sinu Abrahae refrigerium.\nDeum optimum, si reddit placatus quod et abstulerat iratus!\nO deum tuum, qui et caedit et sanat, condit mala et facit\npacem! O deum etiam ad inferos usque misericordem! Sed de sinu\nAbrahae suo tempore. De restitutione vero Iudaeae, quam et ipsi\n \n\nIudaei ita ut describitur sperant Iocorum et regionum nominibus\ninducti, quomodo allegorica interpretatio in Christum et in ecclesiam\net habitum et fructum eius spiritaliter competat et longum est\npersequi et in alio opere digestum, quod inscribimus DE SPE\nFIDELIUM, et in praesenti vel eo otiosum, quia non de terrena, sed\nde caelesti promissione sit quaestio. Nam et confitemur in terra nobis\nregnum repromissum, sed ante caelum, sed alio statu, utpote post\nresurrectionem in mille annos in civitate divini operis Hierusalem\n caelo delata, quam et apostolus matrem nostram sursum designat,\net politeuma nostrum, id est municipatum, in caelis esse pronuntians\n alicui ulique caelesti civitati eum deputat. Hanc et Ezechiel\n novit, et apostolus loannes vidit. Et qui apud fidem nostram est\nnovae prophetiae sermo testatur, ut etiam effigiem civitatis ante\nrepraesentationem eius conspectui futuram in signum praedicarit.\nDenique proxime expunctum est orientali expeditione. Constat\nenim ethnicis quoque testibus in Iudaea per dies quadraginta matutinis\nmomentis civitatem de caelo pependisse, omni moeniorum\nhabitu evanescente de profectu diei, et alias de proximo\n nullam.\nHanc dicimus excipiendis resurrectione sanctis et refovendis omnium\nbonorum utique spiritalium copia in compensationem eorum quae\nin saeculo vel despeximus vel amisimus a deo prospectam. Siquidem\net iustum et deo dignum illic quoque exultare famulos eius\nubi sunt et afflicti in nomine ipsius. Haec ratio regni caelestis,\npost cuius mille annos, intra quam aetatem concluditur sanctorum\n \nresurrectio pro meritis maturius vel tardius resurgentium, tunc et\nmundi destructione et iudicii conflagratione commissa demutati in\natomo in angelicam substantiam, scilicet per illud incorruptelae\nsuperindumentum, transferemur in caeleste regnum, de quo nunc\nsic ideo retractatur, quasi non praedicato apud creatorem, ac per\nhoc alterius dei Christum probante, a quo primo et solo sit revelatum.\nDisce iam hinc illud et praedicatum a creatore et sine\npraedicatione credendum apud creatorem. Quid tibi videtur, cum\nAbrahae semen post primam promissionem, qua in multitudinem\narenae repromittitur, ad instar quoque stellarum destinatur, nonne\net terrenae et caelestis dispositionis auspicia sunt? Cum Isaac benedicens\nIacob filium suum, Det, ait, tibi deus de rore caeli et de \nopimitate terrae, nonne utriusque indulgentiae exempla sunt? Denique\nanimadvertenda est hic etiam structura benedictionis ipsius.\nNam circa Iacob, qui quidem posterioris et praelatioris populi\nfigura est, id est nostri, prima promissio caelestis est roris, secunda\nterrenae opimitatis. Nos enim primo ad caelestia invitamur,\ncum a saeculo avellimur, et ita postea invenimur etiam terrena consecuturi.\nEt evangelium vestrum quoque habet, Quaerite primum \nregnum dei, et haec adicientur vobis. Ceterum ad Esau promittit \nbenedictionem terrenam, et subicit caelestem de opimitate terrae,\ndicens, Erit inhabitatio tua et a rore caeli. Iudaeorum enim dispositio\nin Esau, priorum natu et posteriorum affectu filiorum, a\nterrenis bonis imbuta per legem postea ad caelestia per evangelium\ncredendo deducitur. Cum vero Iacob somniat scalas obfirmatas in\nterra ad caelum et angelos alios ascendentes et alios descendentes,\ninnixum desuper dominum, temere, si forte, interpretabimur scalis\nhis iter ad caelum demonstrari, quo alii perveniant, unde alii decidant,\ndomini constitutum esse iudicio. Cur autem, ut evigilavit et\nprimum Ioci horrore concussus est, convertitur ad interpretationem\nsomnii? Cum enim dixisset, Quam terribilis est locus iste! Non \nest, inquit, aliud, sed aedes dei, et haec porta caeli. Christum\ndominum enim viderat, templum dei et portam, eundem, per quem\n \n\naditur caelum. Et utique portam caeli non nominasset, si caelum\nnon aditur apud creatorem. Sed est et porta, quae recipit et quae\n perducit, strata iam a Christo. De quo Amos: Qui aedificat in\ncaelum ascensum suum, utique non sibi soli, sed et suis, qui cum\nillo erunt. Et circumdabis enim illos tibi, inquit, tanquam ornamentum\nsponsae. Ita per illum ascensum ad caelestia regua tendentes\n miratur spiritus dicens, Volant velut qui sunt milvi, ut nubes\nvolant, et velut pulli columbarum, ad me, scilicet simpliciter ut\n columbae. Auferemur enim in nubes obviam domino, secundum\n apostolum (illo scilicet filio hominis veniente in nubibus, secundum\n Danielem), et ita semper cum domino erimus, eatenus dum et in\nterra et in caelo, qui ob utriusque promissionis ingratos ipsa etiam\n elementa testatur: Audi caelum et in aures percipe terra. Et ego\nquidem, etiam si nullam spei caelestis manum mihi totiens scriptura\nporrigente satis haberem huius quoque promissionis praeiudicium,\nquod iam terrenam gratiam teneam, expectarem aliquid et de caelo,\na deo caeli sicut et terrae; ita crederem Christum sublimiora pollicentem\neius esse qui et humiliora promiserat, qui et experimenta\nmaiorum de parvulis fecerat, qui hoc inauditi, si forte,\nregni praeconium soli Christo reservaverat, ut per famulos quidem\nterrena gloria, caelestis vero per ipsum deum annuntiaretur. At tu\nhinc quoque alium argumentaris Christum quod regnum novum annuntiet.\nPrius est aliquod exemplum indulgentiae proferas, ne merito\ndubitem de fide tantae promissionis, quam sperandam dicis;\nimmo ante omnia est ut, quem caelestia praedicas repromittere,\naliquod caelum probes eius. At nunc vocas ad coenam, nec domum\nostendis; allegas regnum, nec regiam monstras. An quia Christus\ntuus caeleate regnum repro(??)ittit, non habens caelum, quomodo et\nhominem praestitit non habens carnem? O phantasma omne! O\npraestigia magnae etiam promissionis!"
        },
        "3":{
            "0":"\n \n Omnem sententiam et omnem paraturam impii atque sacrilegi \nMarcionis ad ipsum iam evangelium eius provocamus, quod interpotando\nsuum fecit. Et ut fidem instrueret, dotem quandam commentatus\nest illi, opus ex contrarietatum oppositionibus Antitheses\ncognominatum et ad separationem legis et evangelii coactum, qua\nduos deos dividens, proinde diverses, alterum alterius instrumenti,\nvel, quod magis usui est dicere, testamenti, ut exinde evangelio\nquoque secundum Antitheses credendo patrocinaretur. Sed et istas\nproprio congressu cominus, id est per singulas iniectiones Pontici,\ncecidissem, si non multo opportunius in ipso et cum ipso evangelio,\ncui procurant, retunderentur; quamquam tam facile est praescriptive\noccurrere, et quidem ut accepto eas faciam, ut rato\nhabeam, ut nobiscum facere dicam, quo magis de caecitate auctoris\nsui erubescant, nostrae iam Antitheses adversus Marcionem. Atque\nadeo confiteor alium ordinem decucurrisse in veteri dispositione\napud creatorem, alium in nova apud Christum. Non nego distare\ndocumenta eloquii, praecepta virtutis, legis disciplinas, dum tamen\ntota diversitas in unum et eundem deum competat, illum scilicet\n \na quo constat eam dispositam sicut et praedicatam. Olim contionatur\nEsaias prodituram ex Sion legem et sermonem domini ex\nHierusalem. aliam utique legem aliumque sermonem. Denique iudicabit,\n inquit, inter nationes, et traducet populum plurimum, scilicet\nnon unius gentis Iudaeorum, sed nationum, quae per novam\nlegem evangelii et novum sermonem apostolorum iudicantur et traducuntur\napud semetipsas de pristino errore, simul crediderunt,\natque exinde concidunt machaeras suas in aratra, et sibynas, quod\ngenus venabulorum est, in falces, id est feros et saevos quondam\nanimos convertunt in sensns probos et bonae frugis operarios. Et\n rursus: Audite me, audite me, et populus meus et reges, auribus\nintendite in me, quoniam lex prodibit a me et iudicium meum in\nlucem nationum, quo iudicaverat atque decreverat nationes quoque\nilluminandas per evangelii legem atque sermonem. Haec erit lex\n et apud David, invituperabilis, qua perfecta, convertens animam,\nutique ab idolis ad deum. Hic erit et sermo, de quo idem Esaias,\n Quoniam, inquit, decisum sermonem faciet dominus in terra.\nCompendiatum est enim novum testamentum et a legis laciniosis\noneribus expeditum. Sed quid pluribus, cum manifestius et luce\nipsa clarius novatio praedicetur a creatore per eundem? Ne rememineritis\n priorum, et antiqua ne recogitaveritis: Vetera\ntransierunt, nova oriuntur: Ecce facio nova, quae nunc orientur.\n Item per Hieremiam: Novate vobis novamen novum, et ne severitis\nin spinas, et circumcidimini praeputio cordis vestri. Et alibi:\n Ecce venient dies, dicit dominus, et perficiam domui Iacob et\ndomui Iudae testamentum novum, non secundum testamentum,\nquod disposui patribus eorum in die qua arripui dispositionem\neorum ad educendos eos de terra Aegypti. Adeo pristinum testamentum\ntemporale significat, dum mutabile ostendit, etiam dum\n aeternum de postero pollicetur. Nam per Esaiam, Audite me et\nvivetis, et disponam vobis testamentum aeternum, adiciens sancta\net fidelia David, ut id testamentum in Christo decursurum de-\n \n\nmonstraret. Eundem ex genere David, secundum Mariae censum, \netiam in virga ex radice Iesse processura figurate praedicabat.\nIgitur si alias leges aliosque sermones et novas testamentorum\ndispositiones a creatore dixit futuras, ut etiam ipsorum sacrificiorum\nalia officia potiora et quidem apud nationes destinarit, dicente\nMalachia, Non est voluntas mea in vobis, inquit dominus, et sacrificia \nvestra non excipiam de manibus vestris, quoniam a solis\nortu usque ad occasum glorificatum est in nationibus nomen meum,\net in omni loco sacrificaium nomini meo offertur, et sacrificium\nmundum, scilicet simplex oratio de conscientia pura, necesse est\nomnis demutatio veniens ex innovatione diversitatem ineat cum his\nquorum fit, et contrarietatem ex diversitate. Sicut enim nihil\ndemutatum quod non diversum, ita nihil diversum quod non contrarium.\nEiusdem ergo deputabitur etiam contrarietas ex diversitate\ncuius fuerit demutatio ex innovatione. Qui disposuit demutationem,\niste instituit et diversitatem; qui praedicavit innovationem, iste\npraenuntiavit et contrarietatem. Quid differentiam rerum ad distantiam\ninterpretaris potestatum? quid Antitheses exemplorum\ndistorques adversus creatorem, quas in ipsis quoque sensibus et\naffectionibus eius potes recognoscere? Ego, inquit, percutiam, et \nego sanabo: Ego, inquit, occidam, et ego vivificabo, condens \nscilicet mala et faciens pacem; qua etiam soles illum mobilitatis\nquoque et inconstantiae nomine reprehendere, prohibentem quae\niubet et iubentem quae prohibet. Cur ergo non et Antitheses\nad naturalia reputasti contrarii sibi semper creatoris? Nec mundum\nsaltim recogitare potuisti, nisi fallor, etiam apud Ponticos ex\ndiversitatibus structum aemularum invicem substantiarum. Prius\nitaque debueras alium deum luminis, alium tenebrarum determinasse,\nut ita posses alium legis, alium evangelii asseverasse. Ceterum\npraeiudicatum est ex manifestis, cuius opera et ingenia per Antitheses\nconstant, eadem forma constare etiam sacramenta. \n \n",
            "1":"\n Habes nunc ad Antitheses expeditam a nobis responsionem.\nTranseo nunc ad evangelii, sane non Iudaici, sed Pontici, interim\nadulterati demonstrationem, praestructuram ordinem quem aggredimur.\nCenstituimus inprimis evangelicum instrumentum apostolos\nauctores habere, quibus hoc munus evangelii promulgandi ab ipso\ndomino sit impositum. Si et apostolicos, non tamen solos, sed\ncum apostolis et post apostolos, quoniam praedicatio discipulorum\nsuspecta fieri posset de gloriae studio, si non adsistat illi auctoritas\nmagistrorum, immo Cbiisti, quae magistros apostolos fecit.\nDenique nobis fidem ex apostolis loannes et Matthaeus insinuant,\nex apostolicis Lucas et Marcus instaurant, isdem regulis exorsi,\nquantum ad unicum deum attinet creatorem et Christum eius, natum\nex virgine, supplementum legis et prophetarum. Viderit enim\nsi narrationum dispositio variavit, dummodo de capite fidei conveniat,\nde quo cum Marcione non convenit. Contra Marcion evangelio\nscilicet suo nullum adscribit auctorem, quasi non licuerit illi\ntitulum quoque affingere cui nefas non fuit ipsum corpus evertere.\nEt possem hic iam gradum figere, non agnoscendum contendens\nopus quod non erigat frontem, quod nullam constantiam praeferat,\nnullam fidem repromittat de plenitudine tituli et professione debita\nauctoris. Sed per omnia congredi malumus, nec dissimulamus\nquod ex nostro intellegi potest. Nam ex iis commentatorihus quos\nhabemns Lucam videtur Marcion elegisse quem caederet. Porro\nLucas non apostolus, sed apostolicus, non magister, sed discipulus,\nutique magistro minor, certe tanto posterior quanto posterioris\napostoli sectator, Pauli sine dubio, ut et si sub ipsius Pauli nomine\nevangelium Marcion intulisset, non sufficeret ad fidem singularitas\ninstrumenti destituta patrocinio antecessorum. Exigeretur\nenim id quoque evangelium quod Paulus invenit, cui fidem dedidit,\ncui mox suum congruere gestiit, siquidem propterea Hierosolymam\n ascendit ad cognoscendos apostolos et consultandos, ne forte in\nvacuum cucurrisset, id est ne non secundum illos credisset et non\nsecundum illos evangelizaret. Denique ut cum auctoribus contulit\net convenit de regula fidei, dextras miscuere, et exinde officia\n \n\npraedicandi distinxerunt, ut illi in Iudaeos, Paulus in Iudaeos et\nin nationes. Igitur si ipse illuminator Lucae auctoritatem antecessorum\net fidei et praedicationi suae optavit, quanto magis eam\nevangelio Lucae expostulem, quae evangelio magistri eius fuit necessaria? \n",
            "2":"\n Aliud est si penes Marcionem a discipulatu Lucae coepit religionis \nChristianae sacramentum. Ceterum si et retro decucurrit,\nhabuit utique authenticam paraturam, per quam ad Lucam usque\npervenit, cuius testimonio adsistente Lucas quoque possit admitti.\nSed enim Marcion nactus epistelam Pauli ad Galatas, etiam ipsos \napostolos suggillantis ut non recto pede incedentes ad veritatem\nevangelii, simul et accusantis pseudapostolos quosdam pervertentes\nevangelium Christi, connititur ad destruendum statum eorum evangeliorum\nquae propria et sub apostolorum nomine eduntur, vel\netiam apostolicorum, ut scilicet fidem, quam illis adimit, suo conferat.\nPorro etsi reprehensus est Petrus et Ioannes et Iacobus,\nqui existimabantur columnae, manifesta causa est. Personarum \nenim respectu videbantur variare convictum. Et tamen cum ipse\nPaulus omnibus omnia fieret, ut omnes lucraretur, potuit et Petro hoc \nin consilio fuisse aliquid aliter agendi quam docebat. Proinde si et\npseudapostoli irrepserant, horum quoque qualitas edita est, circumcisionem\nvindicantium et Iudaicos fastos. Adeo non de praedicatione,\nsed de conversatione a Paulo denotabantur, aeque denotaturo,\nsi quid de deo creatore aut Christo eius errassent. Igitur distinguenda\nerunt singula. Si apostolos praevaricationis et simulationis\nsuspectos Marcion haberi queritur usque ad evangelii depravationem,\nChristum iam accusat, accusando quos Christus elegit. Si\nvero apostoli quidem integrum evangelium contulerunt, de sola convictus\ninaequalitate reprehensi, pseudapostoli autem veritatem eorum\ninterpolaverunt, et inde sunt nostra digesta, quod erit germanum\nillud apostolorum instrumentum, quod adulteros passum est? quod\nPaulum illuminavit, et ab eo Lucam? Aut si tam funditus deletum\nest, ut cataclysmo quodam, ita inundatione falsariorum obliteratum,\niam ergo nec Marcion habet verum. Aut si ipsum erit verum, id\nest apostolorum, quod Marcion habet solus? et quomodo nostro\n \n\nconsonat quod non apostolorum, sed Lucae refertur? Aut si non\nstatim Lucae deputandum est quo Marcion utitur, quia nostro consonat,\nscilicet adulterato etiam circa titulum, ceterum apostolorum\nest. Iam ergo et nostrum, quod illi consonat, aeque apostolorum\nest, sed adulteratum de titulo quoque. \n",
            "3":"\n Funis ergo ducendus est contentionis, pari hinc inde nisu\nfluctuante. Ego meum dico verum, Marcion suum. Ego Marcionis\naffirmo adulteratum, Marcion meum. Quis inter nos determinabit,\nnisi temporis ratio, ei praescribens auctoritatem quod antiquius\nreperietur, et ei praeiudicans vitiationem quod posterius revincetur?\nIn quantum enim falsum corruptio est veri, in tantum praecedat\nnecesse est veritas falsum. Prior erit res passione, et materia\naemulatione. Alioquin quam absurdum, ut, si nostrum antiquius\nprobaverimus, Marcionis vero posterius, et nostrum ante videatur\nfalsum quam habuerit de veritate materiam, et Marcionis ante credatur\naemulationem a nostro expertum quam et editum, et postremo\nid verius existimetur quod est serius, post tot ac tanta iam opera\natque documenta Christianae religionis saeculo edita, quae edi utique\nnon potuissent sine evangelii veritate, id est ante evangelii\nveritatem. Quod ergo pertinet ad evangelium interim Lucae, quatenus\ncommunio eius inter nos et Marcionem de veritate disceptat,\nadeo antiquius Marcione est quod est secundum nos, ut et ipse\nilli Marcion aliquando crediderit, cum et pecuniam in primo calore\nfidei catholicae ecclesiae contulit, proiectam mox cum ipso, posteaquam\nin haeresim suam a nostra veritate descivit. Quid nunc, si\nnegaverint Marcionitae primam apud nos fidem eius adversus epistulam\nquoque ipsius? Quid, si nec epistulam agnoverint? Certe\nAntitheses non modo fatentur Marcionis, sed et praeferunt. Ex\nhis mihi probatio sufficit. Si enim id evangelium quod Lucae refertur\npenes nos (viderimus an et penes Marcionem), ipsum est\nquod Marcion per Antitheses suas arguit ut interpolatum a protectoribus\nIudaismi ad concorporationem legis et prophetarum, qua\netiam Christum inde eonfingerent, utique non potuisset arguere nisi\n \n\nquod invenerat. Nemo post futura reprehendit quae ignorat futura.\nEmendatio culpam non antecedit. Emendator sane evangelii a\nTiberianis usque ad Antoniniana tempora eversi Marcion solus et\nprimus obvenit, expectatus tamdiu a Christo, paenitente iam quod\napostolos praemisisse properasset sine praesidio Marcionis. Nisi\nquod humanae temeritatis, non divinae auctoritatia, negotium est\nhaeresis, quae sic semper emendat evangelia, dum vitiat; cum et\nsi discipulus Marcion, non tamen super magistrum, et si apostolus \nMarcion, Sive ego, inquit Paulus, sive illi, sic praedicamus, et si \nprophetes Marcion, et spiritus prophetarum prophetis erunt subditi:\nnon enim eversionis sunt, sed pacis, etiam si angelus Marcion, \ncitius anathema dicendus quam evangelizator, quia aliter evangelizavit. \nItaque dum emendat, utrumque confirmat, et nostrum\nanterius, id emendans quod invenit, et id posterius quod de nostri\nemendatione constituens suum et novum fecit. \n",
            "4":"\n In summa, si constat id verius quod prius, id prius quod et \nab initio, id ab initio quod ab apostolis, pariter utique constabit\nid esse ab apostolis traditum quod apud ecclesias apostolorum\nfuerit sacrosanctum. Videamus quod lac a Paulo Corinthii hauserint,\nad quam regulam Galatae sint recorrecti, quid legant Philippenses,\nThessalonicenses, Ephesii, quid etiam Romani de proximo\nsonent, quibus evangelium et Petrus et Paulus sanguine quoque\nsuo signatum reliquerunt. Habemus et Ioannis alumnas ecclesias.\nNam etsi Apocalypsin eius Marcion respuit, ordo tamen episcoporum\nad originem recensus in Ioannem stabit auctorem. Sic et\nceterarum generositas recognoscitur. Dico itaque apud illas, nec\nsolas iam apostolicas, sed apud universas quae illis de societate\nsacramenti confoederantur, id evangelium Lucae ab initio editionis\nsuae stare quod cum maxime tuemur, Marcionis vero plerisque\n \n\nnec notum, nullis autem notum ut non eadem damnatum. Habet\npla(??)e et illud eoclesias, sed suas, tam posteras quam adulteras,\nquarm si censum requiras, facilius apostaticum invenias quam\napostolicum, Marcione scilicet conditore, vel aliquo de Marcionis\nexamine. Faciunt favos et vespae, faciunt ecclesias et Marcionitae.\nEadem auctoritas ecclesiarum apostolicarum ceteris quoque patrocinabitur\nevangeliis, quae proinde per illas et secundum illas habemus,\nIoannis dico et Matthaei, licet et Marcus quod edidit Petri\naffirmetur, cuius interpres Marcus. Nam et Lucae digestum Paulo\nadscribere solent. Capit magistrorum videri quae discipuli promulgarint.\nItaque et de his Marcion flagitandus, quod omissis eis\nLucae potius institerit, quasi non et haec apud ecclesias a primordio\nfuerint, quemadmodum et Lucae. Atquin haec magis a primordio\nfuisse credibile est, ut priora, qua apostolica, ut cum ipsis\necclsiis dedicata. Ceterum quale est, si nihil apostoli ediderunt,\nut discipuli potius ediderint, qui nec discipuli existere potuissent\nsine ulla doctrina magistrorum? Igitur dum constet haec quoque\napud ecclesias fuisse, cur non haec quoque Marcion attigit aut\nemendanda, si adulterata, aut agnoscenda, si integra?\n Nam et\ncompetit ut, si qui evangelium pervertebant, eorum magis curarent\nperversionem quorum sciebant auctoritatem receptiorem. Ideo et\npseudapostoli, quod per falsum apostolos imitarentur. In quantum\nergo emendasset quae fuissent emendanda, si fuissent corrupta, in\ntantum confirmavit non fuisse corrupta quae non putavit emendanda.\nDenique emendavit quod corruptum existimavit. Sed nec hoc\nmerito, quia non fuit corruptum. Si enim apostolica integre de-\n \ncucurrerunt, Lucae autem, quod est secundum nos, adeo congruit\nregulae eorum ut cum illis apud ecclesias maneat, iam et Lucae\nconstat integrum decucurrisse usque ad sacrilegium Marcionis,\nDenique ubi manus illi Marcion intulit, tunc diversum et aemulum\nfactum est apostolicis. Igitur dabo consilium discipulis eius, ut\naut illa convertant, licet sero, ad formam sui, quo cum apostolicis\nconvenire videantur (nam et cotidie reformant illud, prout a nobis\ncotidie revincuntur), aut erubescant de magistro utrobique traducto,\ncum evangelii veritatem nunc ex conscientia tramittit, nunc\nex impudentia evertit. His fere compendiis utimur, cum de evangelii\nfide adversus haereticos expedimur, defendentibus et temporum\nordinem posteritati falsariorum praescribentem, et auctoritatem\necclesiarum traditioni apostolorum patrocinantem, quia veritas\nfalsum praecedat necesse est, et ab eis procedat a quibus\ntradita est. \n",
            "5":"\n Sed alium iam hinc inimus gradum, ipsum, ut professi sumus, \nevangelium Marcionis provocantes, sic quoque probaturi adulteratum.\nCerte enim totum quod elaboravit etiam Antitheses praestruendo\nin hoc cogit, ut veteris et novi testamenti diversitatem constituat,\nproinde Christum suum a creatore separatum, ut dei alterius, ut\nalienum legis et prophetarum. Certe propterea contraria quaeque\nsententiae suae erasit, conspirantia cum creatore, quasi ab assertoribus\neius intexla: competentia autem sententiae suae reservavit.\nHaec conveniemus, haec amplectemur, si nobiscum magis fuerint,\nsi Marcionis praesumptionem percusserint.\nTunc et illa constabit\neodem vilio haereticae caecitatis erasa quo et haec reservata. Sic\nhabebit intentio et forma opusculi nostri, sub illa utique condicione\nquae ex utraque parte condicta sit. Constituit Marcion alium esse\nChristum qui Tiberianis temporibus a deo quondam ignoto revelatus\nsit in salutem omnium gentium, alium qui a deo creatore in restitutionem\nIudaici status sit destinatus quandoque venturus. Inter\n \n\nhos maguam et omnem differentiam scindit, quantam inter iustum et\nbonum quantam inter legem et evangelium, quantam inter Iudaismum\net Christianismum. Hinc erit et nostra praescriptio, qua\ndefigimus nihil Christo dei alterius commune esse debere cum\ncreatore, ceterum creatoris pronuntiandum, si administraverit dispositiones\neius, si impleverit prophetias eius, si adiuverit leges eius,\nsi repraesentaverit promissiones eius, si restauraverit virtutes eius,\nsi sententias reformaverit, si mores, si proprietates expresserit.\nHuius pacti et huius praescripti, quaeso te, lector, memineris ubique,\net incipe recognoscere aut. Marcionis Christum aut creatoris. \n Anno quintodecimo principatus Tiberiani proponit eum descendisse\nin civitatem Galilaeae Capharnaum, utique de caelo creatoris,\nin quod de suo ante descenderat. Ecquid ergo ordinis fuerat,\nut prius de suo caelo in creatoris descendens describeretur? Cur\nenim non et ista reprehendam quae non implent fidem ordinariae\nnarrationis, deficientis in mendacio semper? Plane semel dicta\nsint per quae iam alibi retractavimus an descendens per creatorem,\net quidem adversus ipsum, potuerit ab eo admitti et inde\ntramitli in terram aeque ipsius. Nunc autem et reliquum ordinem\ndescensionis expostulo, tenens descendisse illum. Viderit enim\nsicubi apparuisse positum est. Apparere subitum ex inopinato\nsapit conspectum, qui semel impegerit oculos in id quod sine mora\napparuit. Descendisse autem dum fit, videtur et subit oculos.\nDe facto etiam ordinem facit, atque ita cogit exigere, quali habitu,\nquali suggestu, quonam impetu vel temperamento, etiam quo in\ntempore diei noctisve descenderit. Praeterea quis viderit descendentem,\nquis retulerit, quis asseveraverit rem utique nec asseveranti\nfacile credendam. Indignum denique ut Romulus quidem\n \n\nascensus sui in caelum habuerit Proculum alfirmatorem, Christus\nvero dei descensus de caelo sui non invenerit annuntiatorem,\nquasi non sic et ille ascenderit iisdem mendacii scalis, sicut et\niste descendit. Quid autem illi cum Galilaea, si non erat creatoris,\ncui ista regio destinabatur ingressuro praedicationem? dicente\nEsaia, Hoc primum bibito, cito facito, regio Zabulon et terra \nNephthalim, et ceteri qui maritimam et Iordanis, Galilaea\nnationum, populus, qui sedetis in tenebris, videte lumen magnum:\nqui habitatis terram, sedentes in umbra mortis, lumen ortum\nest super vos. Bene autem quod et deus Marcionis illuminator\nvindicatur nationum, quo magis debuerit vel de caelo descendere,\net, si utique, in Pontum potius descendere quam in Galilaeam.\nCeterum et loco et illuminationis opere secundum praedicationem\noccurrentibus Christo iam eum prophetatum incipimus agnoscere,\nostendentem in primo ingressu venisse se, non ut legem et prophetas \nphetas dissolveret, sed ut potius adimpleret. Hoc enim Marcion\nut additum erasit. Sed frustra negabit Christum dixisse quod\nstatim fecit ex parte. Prophetiam enim interim de loco adimplevit.\nDe caelo statim ad synagogam. Ut dici solet, ad quod venimus,\nhoc age, Marcion, aufer etiam illud de evangelio, Non sum missus, \nnisi ad oves perditas domus Isra(??)l, et, Non est auferre\npanem filiis et dare eum canibus, ne scilicet Christus Isra(??)lis\nvideretur. Sufficiunt mihi facta pro dictis. Detrabe voces Christi\nmei, res loquentur. Ecce venit in synagogam; certe ad oves perdilas\ndomus Isra(??)lis. Ecce doctrinae suae panem prioribus offert\nIsra(??)litis; certe ut filios praefert. Ecce aliis eum nondum im-\n \n\npertit; certe ut canes praeterit. Quibus autem magis impertisset\nquam extraneis creatoris, si ipse inprimis non fuisset creatoris?\nEt tamen quomodo in synagogam potuit admitti tam repentinus,\ntam ignotus, cuius nemo adhuc certus de tribu, de populo, de\ndomo, de censu denique Augusti, quem testem fidelissimum dominicae\nnativitatis Romana archiva custodiunt? Meminerant certe, nisi\ncircumcisum scirent, non admittendum in sancta sanctorum. Sed\netsi passim synagoga adiretur, non tamen ad docendum nisi ab\noptime cognito et explorato et probato, iam pridem in hoc ipsum\nvel aliunde commendato cum hoc munere. Stupebant autem omnes\n ad doctrinam eius. Plane. Quoniam, inquit, in potestate erat sermo\neius, non quoniam adversus legem et prophetas docebat. Utique\nenim eloquium divinum et vim et gratiam praestabat, magis exstrueus\nquam destruens substantiam legis et prophetarum. Alioquin non\nstuperent, sed horrerent. Nec mirarentur, sed statim aversarentur\ndestructorem legis et prophetarum, et utique inprimis alterius\ndei praedicatorem, quia nec potuisset adversus legem et prophetas\ndocere et hoc nomine adversus creatorem, non praemissa diversae\natque aemulae divinitatis professione. Cum ergo nihil tale scriptura\nsignificet, nisi solam vim et potestatem sermonis admirationi fuisse,\nfacilius ostendit secundum creatorem docuisse illum, quia non negavit,\nquam adversus creatorem, quia non significavit. Atque ita\naut eius erit agnoscendus secundum quem docuit, aut praevaricator\niudicandus, si secundum eum adversus quem venerat docuit. Exclamat\n ibidem spiritus daemonis. Quid nobis et tibi est Iesu? Venisti\nperdere nos. Scio qui sis, sanctus dei. Hic ego non retractabo\nan et hoc cognomentum competierit ei quem nec Christum\nvocari oporteret, si non creatoris. Alibi iam de nominibus expostulatum\nest. At nunc discepto quomodo hoc eum vocari cognoverit\ndaemon, nulla unquam retro emissa praedicatione in illum a\ndeo ignoto et in id temporis muto, cuius nec sanctum eum contestari\npotuit, ut ignoti etiam ipsi suo creatori. Quid autem iam\ntale ediderit novae divinitatis per quod posset alterius dei sanctus\nintellegi? Tantum quod synagogam introgressus, et nec sermone\n \n\noperatus aliquid adversus creatorem? Sicut ergo quem ignorabat\nnulfo modo poterat Iesum et sanctum dei agnoscere, ita quem\nnorat agnovit. Nam et prophetam meminerat sanctum dei praedicasse,\net Iesum nomen dei esse in filio Nave. Haec et ab angelo\nexceperat secundum nostrum evangelium. Propterea quod in te \nnascetur vocabitur sanctum, filius dei, et vocabis nomeu eius Iesum.\nSed et habebat utique sensum aliquem dominicae dispositionis (licet\ndaemon tamen), magis quam alienae et nondum satis cognitae. Nam\net praemisit, Quid nobis et tibi? non quasi in extraneum Iesu,\nad quem pertinent spiritus creatoris. Nec enim dixit, Quid tibi et\nnobis? sed, Quid nobis et tibi? se deplorans et sorti suae exprobrans;\nquam iam videns adicit, Venisti perdere nos. Adeo\niudicis et ultoris et, ut ita dixerim, saevi dei filium agnoverat\nIesum, non optimi illius, et perdere et punire nescientis. Quorsum\nhunc locum praemisimus? Ut Iesum et a daemone non alium doceamus\nagnitum et a semetipso non alium confirmatum quam creatoris.\nAtquin, inquis, increpuit illum Iesus. Plane, ut invidiosum,\net in ipsa confessione petulantem et male adulantem; quasi haec\nesset summa gloria Christi, si ad perditionem daemonum venisset\net non potius ad hominum salutem, qui nec discipulos de subactione\nspirituum, sed de candida salutis gloriari volebat. Aut cur \neum increpuit? Si quasi mentitum in totum, ergo non fuit Iesus,\nnec dei sanctus omnino: si quasi ex parte mentitum, quod eum\nIesum quidem et sanctum dei, sed creatoris, existimasset, iniustissime\nincrepuit hoc sentientem quod sciebat sentiendum, et hoc\nnon existimantem quod ignorabat existimandum, alium Iesum et\nalterius dei sanctum. Quodsi verisimiliorem statum non habet increpatio\nnisi quem nos interpretamur, iam ergo et daemon nihil\nmentitus est, non ob mendacium increpitus; ipse enim erat Iesus,\npraeter quem alium daemon agnovisse non poterat, et Iesus eum\nconfirmavit quem agnoverat daemon, dum non ob mendacium increpat\ndaemonem. \n \n",
            "6":"\n Naxaraeus vocari habebat secundum prophetiam Christus creatoris.\nUnde et ipso nomine nos Iudaei Nazaraeos appellant per\n Nam et sumus de quibus scriptum est: Nazaraei exalbati\nsunt super nivem, qui scilicet retro luridati delinquentiae maculis\n et nigrati ignorantiae tenebris. Christo autem appellatio Nazaraei\ncompetitura erat ex infantiae latebris, ad quas apud Nazareth descendit,\nvitando Archelaum, filium Herodis. Hoc propterea non\nomisi, quia Christum Marcionis oportuerat omne commercium eierasse\netiam locorum familiarium Christi creatoris, habentem tanta\nIudaeae oppida, non ita Christo creatoris per prophetas emancipata.\nCeterum prophetarum erit Christus ubicunque secundum prophetas\n invenitur. Et tamen apud Nazareth quoque nihil novi notatur\npraedicasse, dum alio, merito unius proverbii, eiectus refertur. Hic\nprimum manus ei iniectas animadvertens necesse habeo iam de\nsubstantia eius corporali praefinire, quod non possit phantasma\ncredi qui contactum et quidem violentia plenum detentus et captus\net ad praecipitium usque protractus admiserit. Nam etsi per medios\nevasit, sed ante iam vim expertus, et postea dimissus; scilicet soluto,\nuti assolet, tumultu, vel etiam irrupto, non tamen per caliginem\neluso, quae nulli omnino tactui succidisset, si fuisset. \n Tangere enim et tangi, nisi corpus, nulla potest res,\n etiam saecularis sapientia digna sententia est. Ad summam, et ipse\nmox tetigit alios, quibus manus imponens, utique sentiendas, beneficia\nmedicinarum conferebat, tam vera, tam non imaginaria, quam\nerant per quas conferebat. Ipse igitur est Christus Esaiae, remediator\n valetudinum. Hic, inquit, imbecillitates nostras aufert et\nlanguores portat. Portare autem Graeci etiam pro eo solent ponere\nquod est tollere. Sufficit interim mihi generalis repromissio. Quodcunque\ncuraverit Iesus, meus est. Veniemus tamen et ad species\ncurationum. Ceterum et a daemoniis liberare curatio est valetudinis.\nItaque spiritus nequam quasi ex forma iam prioris exempli cum\n testimonio excedebant vociferantes, Tu es filius dei. Cuius dei,\nvel hic pareat. Sed proinde increpabantur et iubebantur tacere.\n \n\nProinde enim Christus ab hominibus, non a spiritibus immundis,\nvolebat se filium dei agnosci, ille Christus duntaxat cui hoc congruebat\nquia praemiserat per quos posset agnosci, et utique digniores\npraedicatores. Illius erat praeconium immundi spiritus respuere\ncui sancti abundabant. Porro qui nunquam fuerat annuntiatus (si\ntamen volebat agnosci, frustra autem venerat, si nolebat), non\nesset aspernatus testimonium alienae et cuiuscunque substantiae,\nqui propriae non habebat, qui in aliena descenderat. Iam nunc et\nqua destructor creatoris, nihil magis gestisset quam a spiritibus\nipsius agnosci et divulgari prae timore; nisi quod Marcion deum\nsuum timeri negat, defendens bonum non timeri, sed iudicem,\napud quem sint materiae timoris, ira, saevitia, iudicia, vindicta,\ndamnatio. Sed et daemonia timore utique cedebant. Ergo timendi\ndei filium coufitebantur, occasionem habitura non cedendi, si non\ntimendi. Et ille iussu et increpitu ea expellens, non suasu, qua\nbonus, timendum se exhibebat. Aut nunquid ideo increpabat quia\ntimebatur, nolens timeri? Et quomodo ea volebat excedere, quod\nnisi timore non facerent? Cecidit ergo in necessitatem, qua disparem\nse naturae suae ageret, cum posset ut bonus semel eis parcere.\nCecidit et in aliam praevaricationis notam, cum so a daemoniis\nquasi filium creatoris sustineret timeri, ut iam non propria potestate\nexpelleret daemonia, sed per creatoris auctoritatem. In solitudinem \nprocedit. Solemnis et huiusmodi regio creatoris. Oportebat\nsermonem illic quoque videri in corpore ubi egerat aliquando\net in nube. Competebat et evangelio habitus loci qui placuerat\net legi. Capiat itaque iocunditatem solitudo, hoc Esaias promiserat. \nDetentus a turbis, oportet me, inquit, et aliis civitatibus \nannuntiare regnum dei. Ostenderat iam alicubi deum suum? Non\nputo adhuc usque. Sed de his loquebatur qui alium quoque deum\nnoverant? Nec hoc credo. Ergo si nec ille alium deum ediderat\nnec illi noverant praeter creatorem, eiusdem dei regnum portende.\nbat quem solum sciebat notum eis qui audiebant. \n",
            "7":"\n De tot generibus operum quid utique ad piscaturam respexit, \nut ab illa in apostolos sumeret Simonem et filios Zebedaei (non \nenim simplex factum videri potest de quo argumentum processurum\nerat), dicens Petro trepidanti de copiosa indagine piscium, Ne time,\nabhinc enim homines eris capiens? Hoc enim dicto intellectum\n \n\nillis suggerebat adimpletae prophetiae, se eum esse qui per Hieremiam\n pronuntiarat, Ecce ego mittam piscatores multos, et piscabuntur\nillos, homines scilicet. Denique relictis naviculis secuti sunt\neum, ipsum intellegentes qui coeperat facere quod edixerat. Aliud\nest si affectavit de naviculariorum collegio adlegere, habiturus apostolum\nquandoque nauclerum Marcionem. Praestruximus quidem\nadversus Antitheses nihil proficere proposito Marcionis quam putat\ndiversitatem Iegis et evangelii, ut et hanc a creatore dispositam,\ndenique praedicatam in repromissione novae legis et novi sermonis\net novi testamenti. Sed quoniam attentius argumentatur apud illum\n suum nescio quem ÏÏÎ½ÏÎ±Î»Î±á½·ÏÏÏÎ¿Î½, id est commiseronem, et\nÏÏÎ¼Î¼Î¹ÏÎ¿á½»Î¼ÎµÎ½Î¿Î½, id est coodibilem, in leprosi purgationem, non\npigebit ei occurrere et inprimis figuratae legis vim ostendere, quae\nin exemplo leprosi non contingendi, immo ab omni commercio\nsubmovendi, communicationem prohibebat hominis delictis commaculati,\n cum qualibus et apostolus cibum quoque vetat sumere; participari\nenim stigmata delictorum, quasi ex contagione, si qui se\ncum peccatore miscuerit. Itaque dominus volens altius intellegi\nlegem per carnalia spiritalia signiticantem, et hoc nomine non destruens,\nsed magis exstruens quam pertinentius volebat agnosci,\ntetigit leprosum, a quo etsi homo inquinari potuisset, deus utique\nnon inquinaretur, incontaminabilis scilicet. Ita non praescribetur\nilli quod debuerit legem observare et non contingere immundum,\nquem contaetus immundi non erat inquinaturus. Hoc magis meo\nChristo competere sic doceo, dum tuo non competere demonstro.\nSi enim ut aemulus legis tetigit leprosum, nihili faciens praeceptum\nlegis per contemptum inquinamenti, quomodo posset inquinari, qui\ncorpus non habebat quod inquinaretur? Phantasma enim inquinari\nnon posset. Qui ergo inquinari non poterat ut phantasma,\niam non virtute divina incontaminabilis erit, sed phantasmatis inanitate;\nnec contempsisse videri potest inquinamentum, cuius materiam\nnon habebat; ita nec legem destruxisse, qui inquinamentum\nex occasione phantasmatis, non ex ostentatione virtutis, evaserat.\n Si autem Helisaeus prophetes creatoris unicum leprosum Naaman\nSyrum ex tot leprosis Israelitis emundavit, nec hoc ad diversitatem\nfacit Christi, quasi hoc modo melioris, dum Israeliten leprosum\n \n\nemundat extraneus, quem suus dominus emundare non valuerat,\nSyro facilius emundato significato per nationes emundationis in\nChristo lumine earum quae septem maculis capitalium delictorum\ninhorrerent, idololatria, blasphemia, homicidio, adulterio, stupro,\nfalso testimonio, fraude. Quapropter septies, quasi per singulos\ntitulos, in Iordane lavit, simul et ut totius hebdomadis caneret\nexpiationem, et quia unius lavacri vis et plenitudo Christo soli\ndicabatur, facturo in terris, sicut sermonem compendiatum, ita et\nIavacrum. Nam et hoc opponit Marcion, Helisaeum quidem materia\neguisse, aquam adhibuisse, et eam septies, Christum vero\nverbo solo, et hoc semel, functum curationem statim repraesentasse.\nQuasi non audeam et verbum ipsum in substantiam creatoris\nvindicare. Nullius rei non ille potior auctor qui prior. Incredibile\nplane ut potestas creatoris verbo remedium vitii unius\noperata sit, quae verbo tantam mundi molem semel protulit. Unde\nmagis dinoscitur Christus creatoris quam ex verbi potestate? Sed\nideo alius Christus, quia aliter quam Helisaeus, quia potentior dominus\nfamulo suo. Quid constituis, Marcion, proinde res agi a\nservis quemadmodum ab ipsis dominis? Non times, ne in dedecus\ntibi vertat, si ideo Christum negas creatoris quia potentior fucrit\nfamulo creatoris, qui ad Helisaci pusillitatem maior agnoscitur, si\ntamen maior? Par enim curatio, licet distet operatio. Quid amplius\npraestilit tuus Christus quam meus Helisaeus? Immo quid\nmagnum praestitit tui Christi verbum, cum id praestiterit quod\nfluvius creatoris? Secundum haec cetera quoque occurrunt. Quantum\nenim ad gloriae humanae aversionem pertinebat, vetuit eum\ndivulgare, quantum autem ad tutelam legis, iussit ordinem impleri.\nVade, ostende te sacerdoti, et offer munus quod praecepit Moyses. \n \n\nArgumenta enim figurata utpote prophetatae legis adhuc in suis\nimaginibus tuebatur, quae significabant hominem quondam peccatorem\nverbo mox dei emaculatum offerre debere munus deo apud\ntemplum, orationem scilicet et actionem gratiarum apud ecclesiam\nper Christum Iesum, catholicum patris sacerdotem. Itaque\nadiecit, Ut sit vobis in testimonium, sine dubio quo testabatur se\nlegem non dissolvere, sed adimplere, quo testabatur se ipsum\nesse qui morbos et valetudines eorum suscepturus annuntiabatur.\nHanc tam congruentem et debitam interpretationem testimonii adulator\nChristi sui Marcion sub obtentu mansuetudinis et lenitatis\nquaerit excludere. Nam et bonus, inquit, praeterea sciens omnem\nqui lepra esset liberatus solemnia legis executurum, ideo ita\npraecepit. Quid tum? Perseveravitne in bonitate, id est permissione\nlegis,\n an non? Si enim bonus perseveravit, nunquam\ndestructor erit legis, nec dei alterius habebitur, cessante legis destructione\nper quam alterius dei vindicatur. Si non perseveravit\nbonus, destruendo postea legem, falsum ergo testimonium postea\ncollocavit apud illos in curatione Ieprosi; deseruit enim bonitatem,\ndum destruit legem. Malus iam, quando legis eversor, si bonus,\ncum legis indultor. Sed et eo, quod indulsit legi obsequium, bonam\nlegem confirmavit. Nemo enim malo obsequi patitur. Ergo\net sic malus, si obsequium malae legi indulsit, et sic deterior, si\nbonae legis destructor advenit. Proinde si ut sciens omnem qui\nlepra liberatus esset ita facturum ideo praecepit munus offerre,\npotuit et non praecepisse quod sciebat ultro futurum. In vanum\nergo descendit, quasi legem destructurus, cum cedit obsecutoribus\nlegis. Atquin quasi sciens formam eorum magis ab ea avertendos\npraevenire debuerat, si in hoc venerat. Cur ergo non tacuit,\nut homo solo suo arbitrio legi obediret? tunc enim aliquatenus\nposset videri patientiae suae perstitisse. Sed adicit etiam auctoritatem\nsuam exaggeratam testimonii pondere. Cuius iam testimonii,\nnisi legis assertae? Certe nihil interest quomodo firmaverit legem,\nsive qua bonus, sive qua supervacuus, sive qua patiens, sive qua\n \ninconstans, dum te, Marcion, de gradu pellam. Ecce praecepit\nlegem impleri. Quocunque modo praecepit, eodem potuit etiam\nillam praemisisse sententiam, Non veni legem dissolvere, sed adimplere. \nQuid ergo tibi fuit de evangelio erasisse quod salvum est?\nConfessus es enim prae bonitate fecisse illum quod negas dixisse.\nConstat ergo dixisse illum, quia et fecit, et te potius vocem domini\nde evangelio erasisse quam nostros iniecisse. \n",
            "8":"\n Curatur et paralyticus, et quidem in coetu, spectante populo. \nVidebit enim, inquit Esaias, populus sublimitatem domini et gloriam\ndei. Quam sublimitatem, et quam gloriam? Convalescite manus\ndimissae et genua dissoluta; hoc erit paralysis. Convalescite, nec\ntimete. Non otiose iterans, Convalescite, nec vane subiungens, Nec\ntimete, quoniam cum redintegratione membrorum virium quoque\nrepraesentationem pollicebatur: Exsurge, et tolle grabatum tuum,\nsimul et animi vigorem, ad non timendos qui dicturi erant, Quis\ndimittet peccata nisi solus deus? Habes itaque iam et specialis\nmedicinae dispunctam prophetiam, et eorum quae medicinam sunt\nsecuta. Pariter et dimissorem delictorum Christum recognosce apud\neundem prophetam. Quoniam, inquit, in plurimis dimittet delicta \neorum, et delicta nostra ipse aufert. Nam et in priore ex\nipsius domini persona, Etsi fuerint delicta vestra tanquam roseum, \nvelut nivem exalbabo, etsi tanquam coccinum, velut lanam exalbabo;\nin roseo sanguinem ostendens prophetarum, in coccino domini,\nut clariorem. Etiam Micheas de venia delictorum, Quis \ndeus, quomodo tu? eximens iniquitates et praeteriens iniustitias\nresiduis haereditatis tuae; et non tenuit in testimonium iram\nsuam, quia voluit esse misericordem; avertet, et miserebitur nostri;\ndemerget delicta nostra, et demerge in profundo maris\npeccata nostra. Sed et si nihil tale in Christum fuisset praedicatum,\nhaberem huius benignitatis exempla in creatore, promittentia\nmihi et in filio patris affectus. Video Ninivitas scelerum veniam \nconsecutos a creatore, ne dixerim tunc quoque a Christo, quia a\n \n\nprimordio egit in patris nomine. Lego et Nathan prophetam agnoscenti\n David delictum suum in Uriam dixisse, Et dominus circumduxit\ndelictum tuum et non morieris; proinde et Achab regem,\n maritum Iezabel, reum idololatriae et sanguinis Nabuthae, veniam\n meruisse paenitentiae nomine; Ionathan, filium Saulis, resignati\nieiunii culpam deprecatione delesse. Quid de ipso populo retexam\ntotiens delictorum indulgentia restituto? ab eo scilicet deo qui mavult\n misericordiam quam sacrificium, et peccatoris paenitentiam\nquam mortem. Prius est igitur neges creatorem indulsisse aliquando\ndelicta, consequens est ut ostendas nec in Christum suum tale\nquid eum praedicasse; et ita probahis novam istam Christi novi\nscilicet benignitatem, si probaveris nec parem creatori nec praedicatam\na creatore. Sed et peccata dimittere an eius possit esse qui\nnegetur tenere, et an eius sit absolvers cuius non sit etiam damnare,\net an congruat eum ignoscere in quem nihil sit admissum,\nalibi iam congressi maluimus admonere quam retractare. De filio\nhominis duplex est nostra praescriptio, neque mentiri posse Christum,\nut se filium hominis pronuntiaret, si non vere erat, neque\nfilium hominis constitui, qui non sit uatus ex homine, vel patre\nvel matre, atque ita discutiendum cuius hominis filius accipi debeat,\npatris an matris. Si ex deo patre est, utique non est ex homine;\nsi non et ex homine, superest ut ex homine sit matre; si ex\nhomine, iam apparet quia ex virgine. Cui enim homo pater non\ndatur, nec vir matri eius deputabitur: porro, cui vir non deputabitur,\nvirgo est. Ceterum due iam patres habebuntur, deus et\nhomo, si non virgo sit mater. Habebit enim virum, ut virgo non\nsit, et habendo virum duos patres faciet, deum et hominem, ei\nqui et dei et hominis esset filius. Talem, si forte, Castori aut\nHerculi nativitatem tradunt fabulae. Si haec ita distinguuntur, id\nest si ex matre filius est hominis quia ex patre non est, ex matre\n autem virgine quia non ex patre homine, hic erit Christus Esaiae\nquem concepturam virginem praedicat. Qua igitur ratione admittas\nfilium hominis, Marcion, circumspicere non possum. Si patris hominis,\nnegas dei filium; si et dei, Herculem de fabula facis Chri-\n \n\nstum; si matris tantum hominis, meum concedis; si neque patris\nhominis, ergo nullius hominis est filius, et necess est mendacium\nadmiserit, qui se quod non erat dixit. Unum potest angustiis tuis\nsubvenire, si audeas aut deum tuum patrem Christi hominem quoque\ncognominare, quod de Aeone fecit Valentinus, aut virginem\nhominem negare, quod nec Valentinus quidem fecit. Quid nunc,\nsi ipso titulo filii hominis censetur Christus apud Danielem? Nonne \nsufficit ad probationem prophetici Christi? Cum enim id se appellat\nquod in Christum praedicabatur creatoris, sine dubio ipsum\nse praestat intellegi in quem praedicabatur. Nominum communio\nsimplex, si forte, videri potest, et tamen nec Christum nec Iesum\nvocari debuisse defendimus diversitatis condicionem tenentes. Appellatio\nautem, quod est filius hominis, in quantum ex accidenti\nobvenit, in tantum difficile est ut et ipsa concurrat super nominis\ncommunionem. Ex accidenti enim proprio est, maxime cum\ncausa non convenit eadem per quam deveniat in communionem.\nAtque adeo si et Christus Marcionis natus ex homine diceretur, tunc\net ipse caperet appellationis communionem, et essent duo filii hominis,\nsicut et duo Christi et duo Iesus. Ergo cum appellatio\npropria est eius in quo habet causam, si et alii vindicetur in\nque est communio nominis, non etiam appellationis, suspecta iam\nfit communio nominis quoque in eo cui vindicatur sine causa communio\nappellationis, et sequitur ut unus idemque credatur qui et\nnominis et appellationis capacior invenitur, dum alter excluditur,\nqui non habet appellationis communionem, carens causa. Nec alius\nerit capacior utriusque quam qui prior, et nomen sortitus est Christi\net appellationem filii hominis, lesus scilicet creatoris. Hic erat\nvisus Babylonio regi in fornace cum martyribus suis quartus, tanquam \nfilius hominis. Idem ipsi Danieli revelatus directo filius \nhominis veniens cum caeli nubibus iudex, sicut et scriptura demonstrat.\nHoc dixi sufficere potuisse de nominatione prophetica circa\nfilium hominis. Sed plus mihi scriptura confert, ipsius scilicet\ndomini interpretatione. Nam cum Iudaei solummodo hominem eius\nintuentes, necdum et deum certi, qua dei quoque filium, merito\n \n\nretractarent non posse hominem delicta dimittere, sed deum solum,\ncur non secundum intentionem eorum de homine eis respondit\nhabere eum potestatem dimittendi delicta, quando et filium hominis\n nominans hominem nominaret? nisi quia ideo ipsa voluit eos appellatione filii hominis ex instrumento Danielis repercutere, ut ostenderet\ndeum et hominem qui delicta dimitteret; illum scilicet solum\nfilium hominis apud Danielis prophetiam, consecutum iudicandi potestatem,\nac per eam utique et dimittendi delicta (qui enim iudicat, et\nabsolvit), ut scandalo isto discusso per scripturae recordationem facilius eum agnoscerent ipsum esse filium hominis ex ipsa peccatorum\nremissione. Denique nusquam adhuc professus est se filium hominis\nquam in isto loco primum in quo primum peccata dimisit, id\nest in quo primum iudicavit, dum absolvit. Ad haec quodcunque\ndiversa pars fuerit argumentata quale sit dispice. Nam in illam\nnecesse est amentiam tendat, ut et filium hominis defendat, ne\nmendacem eum faciat, et ex homine neget natum, ne filium virginis\nconcedat. Quodsi et auctoritas divina et rerum natura et\ncommunis sapientia non admittunt insaniam haereticam, occasio\nest et hic interpellandi quam brevissime de substantia corporis adversus phantasmata Marcionis. Si natus ex homine est, ut filius\nhominis, corpus ex corpore est. Plane facilius invenias hominem\nnatum cor non habere vel cerebrum, sicut ipsum Marcionem, quam\ncorpus, ut Christum Marcionis. Atque adeo inspice cor Pontici\naut cerebrum. \n",
            "9":"\n Publicanum adlectum a domino in argumentum deducit, quasi\n ab adversario legis adlectum, extraneum legis et Iudaismi profanum.\n Excidit ei vel de Petro, legis homine, et tamen non tantum adlecto,\nsed etiam testimonium consecuto agnitionis praestitae a patre.\nNusquam legerat lumen et spem et expectationem nationum praedicari\n Christum. Atquin probavit potius Iudaeos, dicendo medicum sanis non esse necessarium, sed male habentibus. Si enim\nmale valentes voluit intellegi ethnicos et publicanos, quos adlegebat,\nsanos Iudaeos confirmabat, quibus medicum necessarium negabat.\nHoc si ita est, male descendit ad legem destruendam, quasi ad\nmalam valetudinem remediandam, in qua qui agebant, bene vale-\n \n\nbant, quibus medicus necessarius non erat. Quale est autem ut\nsimilitudinem medici proposuerit, nec impleverit? Nam sicut sanis\nmedicum nemo adhibet, ita nec in tantum extraneis, quantum est\nhomo a deo Marcionis, suum habens et auctorem et protectorem,\net ab illo potius medicum Christum. Hoc similitudo praeiudicat,\nab eo magis praestari medicum ad quem pertinent qui languent.\nUnde autem et Ioannes venit in medium? Subito Christus, subito\net Ioannes. Sic sunt omnia apud Marcionem, quae suum et plenum \nhabent ordinem apud creatorem. Sed de Ioanne cetera alibi.\nAd praesentes enim quosque articulos respondendum est. Nunc\nillud tuebor, ut demonstrem et loannem Christo et Christum loanni\nconvenire, utique prophetae creatoris,\n qua Christum creatoris, atque\nita erubescat haereticus, loannis ordinem frustra frustratus. Si\nenim nihil omnino administrasset Ioannes, secundum Esaiam vociferator\nin solitudinem et praeparator viarum dominicarum per denuntiationem \net laudationem paenitentiae, si non etiam ipsum inter\nceteros tinxisset, nemo discipulos Christi manducantes et bibentes\nad formam discipulorum Ioannis assidue ieiunantium et orantium\nprovocasset, quia, si qua diversitas staret inter Christum et Ioannem \net gregem utriusque, nulla esset comparationis exactio, vacaret\nprovocationis intentio. Nemo enim miraretur et nemo torqueretur,\nsi diversae divinitatis aemulae praedicationes de disciplinis quoque\ninter se non convenirent, non convenientes prius de auctoritatibus\ndisciplinarum. Adeo loannis erat Christus et Ioannes Christi, ambo\ncreatoris et ambo de lege et prophetis, praedicatores et magistri.\nSed et Christus reiecisset loannis disciplinam, ut dei alterius, et\ndiscipulos defendisset, ut merito aliter incedentes, aliam scilicet\net contrariam initiatos divinitatem. At nunc humiliter reddens rationem quod non possent ieiunare filii sponsi quamdiu cum eis\nesset sponsus, postea vero ieiunaturos promittens cum ablatus ab \neis sponsus esset, nec discipulos defendit, sed potius excusavit,\nquasi non sine ratione reprehensos, nec Ioannis reiecit disciplinam,\nsed magis concessit, tempori Ioannis eam praestans, ut\n \ntempori suo eam destinans, reiecturus alioquin eam et defensurus\naemulos eius, si non ipsius fuisset iam quae erat. Teneo\n meum Christum etiam in nomine sponsi, de quo psalmus, Ipse\ntanquam sponsus egrediens de thalamo suo: a summo caeli profectio\neius et deversio eius ad summum usque eius. Qui etiam\n per Esaiam gaudens ad patrem, Exultet, inquit, anima mea in domino,\ninduit enim me indumentum salutaris, et tunicam iocunditatis\nvelut sponso, circumposuit mihi mitram velut sponsae. In\n se enim et ecclesiam deputat, de qua idem spiritua ad ipsum, Et\ncircumpones tibi omnes eos, velut ornamentum sponsae. Hanc\nsponsam Christus sibi etiam per Salomonem ex vocatione gentium\n arcessit. Siquidem legisti, Veni sponsa de Libano, eleganter Libani\nutique montis mentione iniecta, qui turis vocabulo est penes\nGraecos; de idololatria enim sibi sponsabat ecclesiam. Nega te\nnunc dementissimum, Marcion. Ecce legem tui quoque dei impugnas.\nNuptias non coniungit, coniunctas non admittit, neminem\ntingit nisi caelibem aut spadonem, morti aut repudio baptisma\nservat. Quid itaque Christum eius sponsum facis? Illius hoc nomen\nest qui masculum et feminam coniunxit, non qui separavit.\n Errasti in illa etiam domini pronuntiatione qua videtur nova et vetera\ndiscernere. Inflatus es utribus veteribus et excerebratus es\nnovo vino, atque ita veteri, id est priori evangelio, pannum haereticae\nnovitatis assuisti. In quo alter creator, velim discere, cum\n per Hieremiam praecepit, Novate vobis novamen novum, nonne a\n veteribus avertit? cum per Esaiam edicit, Vetera transierunt, et\necce nova quae ego facio, nonne ad nova convertit? Olim hanc\nstatuimus destinationem pristinorum a creatore potius repromissam\n \n\na Christo exhiberi, sub unius et eiusdem dei auctoritate, cuius\nsint et vetera et nova. Nam et vinum novum is non committit\nin veteres utres qui et veteres utres non habuerit, et novum additamentum\nnemo inicit veteri vestimento nisi eui non defuerit et\nvetus vestimentum. Ille non facit quid, si faciendum non est,\nqui lubeat unde faciat, si faciendum esset. Itaque si in hoc dirigebat\nsimilitudinem, ut ostenderet se evangelii novitatem separare\na legis vetustate, suam demonstrabat et illam a qua separabat alienorum\nseparatione non fuisse notandam, quia nemo aliens sua\nadiungit, ut ab alienis separare possit. Separatio per coniunctionem\ncapit, de qua fit. Ita quae separabat, et in uno ostendebat\nfuisse, sicut et fuissent, si non separaret. Et tamen sic concedimus\nseparationem istam per reformationem, per amplitudinem,\nper profectum, sicut fructus separatur a semine, cum sit fructus\nex semine: sic et evangelium separatur a lege, dum provehitur\nex lege, aliud ab illa, sed non alienum, diversum, sed non contrarium.\nNec forma sermonis in Christo nova. Cum similitudines\nobicit, cum quaestiones refutat, de septuagesimo septimo venit\npsalmo: Aperiam, inquit, in parabolam os meum, id est similitudinem; \neloquar problemata, id est edisseram quaestiones. Si hominem\nalterius gentis probare voluisses, utique de proprietate\nloquelae probares. \n",
            "10":"\n De sabbalo quoque illud praemitto, nec hanc quaestionem consistere \npotuisse, si non dominum sabbati circumferret Christus.\nNec enim disceptaretur cur destrueret sabbatum, si destruere deberet.\nPorro destruere deberet, si alterius dei esset, nec quisquam\nmiraretur facientem quod illi congruebat. Mirabantur ergo,\nquia non congruebat illi deum creatorem circumferre et sabbatum\neius impugnare. Et ut prima quaeque decidamus, ne eadem ubique\nnovemus ad omnem argumentationem adversarii ex aliqua nova\nChristi institutione nitentem, haec iam definitio stabit, ideo de novitate\ninstitutionis cuiusque disceptatum, quia de novitate divinitatis\nnihil erat usque adhuc editum, sicuti nec disceptatum, nec\nposse retorqueri ex ipsa novitate institutionis cuiusque satis aliam\na Christo demonstratam divinitatem, quando et ipsam novitatem\n \n\npronuntiatam a creatore constiterit in Christo non esse mirandam.\nEt oportuerit utique prius alium deum exponi, postea disciplinam\neius induci, quia deus auctoritatem praestet disciplinae, non deo\ndisciplina; nisi si et Marcion plane tam perversas non per magistrum\nlitteras didicit, sed per litteras magistrum. Cetera de sabbato\nita dirigo. Si sabbatum Christus intervertit, secundum exemplum\nfecit creatoris; siquidem in obsidione civitatis Hierichuntis\ncircumlata per muros arca testamenti octo diebus, etiam sabbato,\nex praecepto creatoris sabbatum operatione destruxit, ut putant qui\nhoc et de Christo existimant, ignorantes neque Christum sabbatum\ndestruxisse neque creatorem, ut mox docebimus. Et tamen per\nlesum tunc quoque concussum est sabbatum, ut et hoc in Christum\nrenuntiaretur; etiam si odio insecutus est sollemnissimum\nludaeorum diem, ut Christus non ludaeorum, de odio quoque sabbati\nprofessus creatorem, ut Christus ipsius, sequebatur exclamantem\n ore Esaiae, Neomenias et sabbata vestra odit anima mea.\nSed et haec quoquo modo dicta sint, scimus adhibendam tamen\nin hac specie etiam abruptam defensionem adversus abruptam provocationem.\nNunc et ad ipsam materiam disceptabo, in qua visa\nest destruere sabbatum Christi disciplina. Esurierant discipuli; ea\ndie spicas decerptas manibus efilixerant, cibum operati ferias ruperant.\nExcusat illos Christus et reus est sabbati laesi; accusant\npharisaei, Marcion captat status controversiae (ut aliquid ludam\n cum mei domini veritate), scripti et voluntatis. De scriptura\nenim sumitur creatoris et de Christi voluntate color, quasi de\n \n\nexemplo David introgressi sabbatis templum et operati cibum audenter\nfractis panibus propositionis. Meminerat enim et ille hoc\nprivilegium donatum sabbato a primordio quo dies ipse compertus\nest, veniam ieiunii dico. Cum enim prohibuisset creator in biduum\nlegi manna, solummodo permisit in parasceue, ut sabbati sequentis\nferias pridiana pabuli paratura ieiunio liberaret. Bene igitur quod\net causam eandem secutus est dominus in sabbati, si ita volunt\ndici, destructione; bene quod et affectum creatoris expressit in\nsabbato non ieiunandi honore. Denique tunc demum sabbatum\ndestruxisset, etiam ipsum creatorem, si discipulos sabbato ieiunare\nmandasset adversus statum scripti et voluntatis creatoris. Sed quoniam\ndiscipulos non constanter tuebatur, sed excusat, quoniam humanam\nopponit necessilatem quasi deprecatricem, quoniam potiorem\nhonorem sabbati servat non contristandi quam vacandi, quoniam\nDavid comitesque eius cum discipulis suis aequat in culpa et in\nvenia, quoniam placet illi quia creator indulsit, quoniam de exemplo\neius et ipse tam bonus est, ideo alienus est a creatore?\nExinde observant pharisaei si medicinas sabbatis ageret, ut accusarent \neum, certe qua sabbati destructorem, non qua novi dei professorem;\nfortasse enim hunc solum articulum ubique ingeram,\nalium Christum nusquam praedicatum. In totum autem errabant\npharisaei circa sabbati legem, non animadvertentes condicionaliter\neam indicentem ferias operum, sub certa specie eorum. Nam cum\nde die sabbati dicit, Omne opus tuum non facies in ea, dicendo \nTuum de humano opere definiit, quod quisque ex artificio vel negotio\nsuo exequitur, non de divino. Opus autem salutis et incolumitatis\nnon est hominis, sed dei proprium. Sicut et rursus in\nlege, Non facies, inquit, omne opus in ea, nisi quod fiet omni \nanimae, id est in causa animae liberandae: quia opus dei etiam\nper hominem fieri potest in salutem animae, a deo tamen, quod\nfacturus fuerat et Christus homo, quia et deus. In hunc ergo sensum\nlegis inducere volens illos per manus arefactae restitutionem\ninterrogat, Licetne sabbatis benefacere, an non? animam liberare, \n \n\nan perdere? ut id operis permittens quod pro anima facturus\nesset admoneret eos quae opera sabbati lex prohiberet, humana\nscilicet, et quae praeciperet, divina scilicet, quae fierent animae\n omni. Dominus sabbati dictus, quia sabbatum ut rem suam tuebatur.\nQuod etiam si destruxisset, merito, qua dominus magis ille\nqui instituit. Sed non omnino destruxit qua dominus, ut hinc iam\napparere possit ne tum quidem in arcae circumlatione apud Hierichuntem\nsabbatum a creatore destructum. Nam et illud opus dei\nerat quod ipse praeceperat, et quod propter animas disposuerat\nhominum suorum in discrimine belli constitutas. Sed etsi odium\n alicubi sabbatorum professus est, Vestra sabbata dicendo, hominum\nea deputans, non sua, quae sine dei timore celebrat populus plenus\n delictis, labiis deum diligens, non corde, suis sabbatis, id est\nquaecuuque disciplina eius agerentur, alium statum fecit, quae per\n eundem postea propheten vera et delicata et non profananda\npronuntiat. Ita nec Christus omnino sabbatum rescindit, cuius\nlegem tenuit et supra in causa di(??)cipulorum pro anima operatus\n(esurientibus enim solatium cibi indulsit), et nunc manum aridam\n curans, factis ubique ingerens, Non veni dissolvere legem, sed\nadimplere, si Marcion hac voce os ei obstruxit. Adimplevit enim\net hic legem, dum condicionem interpretatur eius, operum differentiam\nilluminat, dum facit quae lex de sabbati feriis excipit, dum\nipsum sabbati diem benedictione patris a primordio sanctum benefactione\nsua efficit sanctiorem, in quo scilicet divina praesidia ministrabat,\nquod adversarius aliis diebus praestitisset, ne sabbatum\ncreatoris ornaret, ne opera debita sabbato redderet. In quo die si\n et Helisaeus prophetes Sunamitidis\n filium mortuum restituit in\nvitam, vides pharisaee, tuque Marcion, olim creatoris esse sabbatis\nbenefacere, animam liberare, non perdere, nihil Christum novi\nintulisse quod non sit ex forma, ex lenitate, ex misericordia, ex\n praedicatione quoque creatoris. Nam et hic specialis medicinae\nprophetiam repraesentat. Invalescunt manus dissolutae, sicut et\ngenua dissoluta in paralytico. \n \n",
            "11":"\n Certe evangelizat Sion et Hierusalem pacem et bona omnia, \ncerte ascendit in montem et illic pernoctat in oratione et, utique\nauditur a patre. Evolve igitur prophetas, et ordinem totum recoguosce.\nIn montem excelsum, inquit Esaias, ascende, qui evangelizas \nSion, extolle cum vigore vocem tuam, qui evangelizas Hierusalem.\nAdhuc in vigore obstupescebant in doctrina eius; erat\nenim docens tanquam virtutem habens. Et rursus: Propterea cognoscet \npopulus nomen meum in illa die. Quod nomen, nisi Christi?\nQuod ego sum ipse qui loquor. Tunc enim ipse erat qui in prophetis\nloquebatur, sermo, filius creatoris. Adsum, dum hora est, \nin montibus, ut evangelizans auditionem pacis, ut evangelizans\nbona. Item Naum ex duodecim, Quoniam ecce veloces pedes in \nmonte evangelizantis pacem. De voce autem noeturnae orationis\nad patrem manifeste psalmus: Deus meus, clamabo per diem, et \nexandies, et nocte, et non in vanitatem mihi. Et alibi de loco et\nvoce eadem psalmus: Voce mea ad dominum exclamavi, et exaudivit \nme de monte sancto suo. Habes nominis repraesentationem, habes\nactum evangelizantis, habes locum montis, et tempus noctis, et\nsonum vocis, et auditum patris, habes Christum prophetarum. Cur \nautem duodecim apostolos elegit, et non alium quemlibet numerum?\nNae et ex hoc meum Christum interpretari possem, non tantum\nvocibus prophetarum, sed et argumentis rerum praedicatum. Huius\nenim numeri figuras apud creatorem deprehendo duodecim fontes \nElim, et duodecim gemmas in tunica sacerdotali Aaronis, et duodecim \nlapides ab Iesu de Iordane electos et in arcam testamenti\nconditos. Totidem enim apostoli portendebantur, proinde ut fontes\net amnes rigaturi aridum retro et desertum a notitia orbem nationum\n(sicut et per Esaiam: Ponam in terra inaquosa flumina), \nproinde ut gemmae illuminaturi sacram ecclesiae vestem, quam\ninduit Christus pontifex patris, proinde ut et Iapides solidi fide,\nquos de lavacro Iordanis Iesus verus elegit et in sacrarium testamenti\nsui recepit. Quid tale de numeri defensione competit Christo\nMarcionis? Non potest simpliciter factum ab illo quid videri quod\npotest videri non simpliciter factum a meo. Eius erit res apud \nquem invenitur rei praeparatura. Mutat et Petro nomen de Simone,\nquia et creator Abrahae et Sarae et Auseae nomina reformavit, bunc\nvocando Iesum, illis syllabas adiciendo. Sed et cur Petrum? Si\n \n\nob vigorem fidei, multae materiae solidaeque nomen de suo accommodarent.\nAn quia et petra et lapis Christus? Siquidem et legimus\n positum eum in lapidem offendiculi et in petram scandali.\nOmitto cetera. Itaque affectavit carissimo discipulorum de figuris\nsuis peculiariter nomen communicare, puto propius quam de non\n suis. Conveniunt a Tyro et ex aliis regionibus multitudo etiam\n transmarina. Hoc spectabat psalmus: Et ecce allophyli et Tyrus\net populus Aethiopum, isti fuerunt illic. Mater Sion dicet homo, et\nhomo factus est in illa (quoniam deus homo natus est), et aedificavit\neam voluntate patris, ut scias ad eum tunc gentiles convenisse,\nquia deus homo natus erat aedificaturus ecclesiam ex voluntate\n patris, ex allophylis quoque. Sic et Esaias: Ecce isti veniunt\nde longinquo, isti autem veniunt ab aquilone et mari, alii autem\nde terra Persarum. De quibus et rursus: Attolle per circutum\noculos tuos, et vide, omnes congregati sunt. De quibus et infra:\nVides ignotos et extraneos, et dices cordi tuo, Quis istos genuit\nmihi? porro hos quis mihi educavit? at hi mihi ubi fuerunt? Hic\nerit Christus non prophetarum? et quis erit Christus Marcionitarum?\nSi perversitas placet, qui non fuerit prophetarum. \n",
            "12":"\n Venio nunc ad ordinarias sententias eius, per quas proprietatem\ndoctrinae suae inducit ad edictum, ut ita dixerim, Christi,\n Beati mendici (sic enim exigit interpretatio vocabuli quod in Graeco\nest), quoniam illorum est regnum dei. Iam hoc ipsum, quod a benedictionibus\ncoepit, creatoris est, qui universa, prout edidit, nulla\n alia voce quam benedictionis dedicavit. Eructavit enim, inquit,\ncor meum sermonem optimum. Hic erit sermo optimus, benedictionis\nscilicet, qui et novi quoque testamenti initiator agnoscitur\nde veteri exemplo. Quid ergo mirum est, si et ab affectibus\ncreatoris ingressus est, per huiusmodi dictionem semper mendicos\net pauperes et humiles ac viduas et pupillos usque diligentis, consolantis,\nasserentis, vindicantis? ut hanc Christi quasi privatam\nbenignitatem rivulum credas de fontibus salvatoris. Revera quo\n \n\ndirigam nescio in tanta frequentia eiusmodi vocum, tanquam in\nsilva vel in prato vel in nemore pomorum. Passim prout incidit\nres pelenda est. Inclamat psalmus: Iudicate pupillo et mendico, et \nhumilem et pauperem iuste tractate, liberate pauperem, et mendicum\nde manu peccatoris eruite. Item psalmus septuagesimus primus:\nIustitia iudicabit mendicos populi et faciet salvos filios pauperum. \nEt in sequentibus de Christo: Omnes nationes servient ei.\nDavid autem uni genti Iudaicae praefuit, ne qui in David putet\ndictum, quia et ille susceperat humiles et necessitatibus laborantes.\nQuod liberaverit, inquit, a dynasta mendicum, parcet mendico et \npauperi, et animas pauperum salvas faciet, ex usura et iniustitia\nredimet eorum animas, et honoralum nomen eorum in conspectu\nipsius. Item: Avertantur peccatores in inferos, omnes nationes, \nquae dei obliviscuntur, quoniam non in finem oblivioni habebitur\nmendicus, tolerantia pauperum non peribit in finem. Item: Quis\nsicut deus noster, qui habitat in excelsis, et humilia prospectat in\ncaelo et in terra, qui suscitat mendicum de terra, et de stercore\nexaltat pauperem, uti sedere eum faciat cum principibus populi,\nutique in regno suo. Sic et retro in Basiliis Anna, mater Samuelis,\nspiritu gloriam deo reddens, Qui, inquit, excitat pauperem \nde terra et mendicum, uti sedere eum faciat cum dynastis populi,\nutique in regno suo, et in thronis gloriae, utique regalibus. Per\nEsaiam vero quomodo invehitur in vexatores egenorum: Vos autem, \nad quid incenditis vineam meam, et rapina mendici in domibus\nvestris? Cur vos laeditis populum meum, et faciem mendicorum\nconfunditis? Et rursus: Vae qui scribunt nequitiam, scribentes \nenim scribunt nequam, vitantes iudicia mendicorum et diripientes\niudicata pauperum populi mei. Quae iudicia pupillis quoque et\nviduis exigit, ut et ipsis egenis solatii. Iudicate pupillo, et iuste \ntractate viduam, et venite, conciliemur, dicit dominus. Cui tantus\naffectus in omnem condicionem humilitatis creatoris est, eius erit\net regnum quod a Christo repromittitur, ad cuius affectum iam dudum\npertinent ii quibus repromittitur. Nam et si putas creatoris\nquidem terrenas promissiones fuisse, Christi vero caelestes, bene\nquod caelum nullius alterius usque adhuc dei apparet nisi cuius et\nterra, bene quod creator vel minora promisit, ut facilius illi et de\nmaioribus credam quam qui nunquam de minoribus prius fidem\n \n\n liberalitatis suae struxit. Beati esurientes, quoniam ipsi saturabuntur.\nPossem hunc titulum in superiorem transmisisse, quod\nnon alii sunt esurientes quam pauperes et mendici, si non et hanc\npromissionem creator specialiter in evangelii scilicet sui praestructionem\ndestinasset; siquidem per Esaiam de eis quos vocaturus\n esset a summo terrae, utique nationes, Ecce, inquit, velociter,\nleviter advenient, velociter, qua properantes sub finibus temporum,\nleviter, quia sine oneribus pristinae legis. Non esurient,\nneque sitient. Ergo saturabuntur, quod utique nisi esurientibus et\n sitientibus non promittitur. Et rursus, Ecce, inquit, qui serviunt\nmihi, saturabuntur, vos autem esurietis: ecce, qui serviunt mihi,\nbibent, vos autem sitietis. Videbimus et contraria ista, an Christo\npraeministrentur. Interim quod esurientibus saturitatem repromittit,\n dei creatoris est. Beati plorantes, quia ridebunt. Decurre sententiam\n Esaiae: Ecce, qui serviunt mihi, exultabunt in iocunditate,\nvos autem confundemini: ecce qui serviunt mihi, oblectabuntur,\nvos autem clamabitis prae dolore cordis. Et haec contraria apud\nChristum recognosce. Certe oblectatio et exultatio in iocunditate\nillis promittitur qui in diversa condicione sunt, maestis et tristibus\n et anxiis. Scilicet etiam psalmus cxxv., Qui seminant, inquit, in\nlacrimis, in exultatione metent. Porro tam exultantibus et iocunditatem\ncapientibus risus accedit quam maerentibus et dolentibus\n \n\nfletus. Ita creator materias risus et fletus praedicans risuros plorantes\nprior dixit. Igitur qui a consolatione pauperum et humilium\net eaurientium et flentium exorsus est, statim se illum repraesentare\ngestivit quem demonstraverat per Esaiam: Spiritus domini \nsuper me, propter quod unxit me ad evangelizandum pauperibus. \nBeati mendiei, quoniam illorum est regnum caelorum; misit me\ncurare obtritos corde: Beati, qui esuriunt, quoniam saturabuntur;\nadvocare languentes: Beati, qui plorant, quoniam ridebunt; dare\nlugentibus Sionis gloriam et pro cinere unguenti iocunditatem et\ngloriae habitum pro spiritu taedii. Haec si statim admissus Christus\nadministravit,\n aut ipse est qui se ad haec venturum praedicavit,\naut si nondum venit qui praedicavit, ridicule, sed necessarie\ndixerim fortasse, mandaverit Christo Marcionis, Beati critis, cum \nvos odio habebunt homines et exprobrabunt, et eicient nomen vestrum,\nvelut malum propter filium hominis. Hac pronuntiatione\nsine dubio ad tolerantiam exhortatur. Quid minus creator per\nEsaiam? Ne metueritis ignominiam ab hominibus, et nullificatione \neorum ne minuamini. Quae ignominia, quae nullificatio? Quae\nfutura erat propter filium hominis. Quem istum? Qui est secundum\ncreatorem Unde probabimus? Excidio in ipsum quoque\npraedicato; sicut per Esaiam ad auctores odii Iudaeos: Propter \nvos blasphematur nomen meum in nationibus; et alibi: Sancite\neum qui circumscribit animam suam, qui aspernamento habetur a\nnationibus, famulis et magistratibus. Si enim odium in illum filium\nhominis praedicabatur qui secundum creatorem est, evangelium autem\nnomen Christianorum, utique a Christo deductum, odio futurum\ncontestatur propter filium hominis, quod est Christus, eum\nfilium hominis in causa odii constituit qui erat secundum creatorem,\nin quem odium praedicabatur. Et utique si nondum venisset,\nnon potuisset nominis odium, quod agitur hodie, personam nominis\nantecessisse. Nam et sancitur penes nos, et animam suam circumscribit,\npropter nos eam ponens, et aspernamento habetur a\nnationibus. Et qui natus est, ipse erit filius hominis, propter\nquem et nomen nostrum recusatur. \n \n",
            "13":"\n Secundum haec, inquit, faciebant prophetis patres eorum. O\nChristum versipellem, nunc destructorem, nunc assertorem prophetarum! destruebat ut aemulus, convertens discipulos eorum, sibi\nasserebat ut amicus, suggillans insectatores eorum. Porro, in quantum\nnon congruisset Christo Marcionis assertio prophetarum, adquorum venerat destructionem, in tantum congruit Christo creatoris\nsuggillatio in insectatores prophetarum, quos in omnibus adimplebat,\nvel quia magis creatoris est delicta patrum filiis exprobrare\nquam eius dei qui nec propria cuiusque castigat. Sed non statim,\ninquis, prophetas tuebatur, si iniquitatem Indaeorum affirmatam\nvolebat, quod nec cum prophetis suis pie egissent. Atquin nulla\nhic iniquitas exprobranda erat Iudaeis, laudandis potius et probandis,\nsi eos suggillaverunt ad quorum destructionem post tantum\naevi deus optimus motus est. Sed, puto, iam et non optimus,\niam aliquid et cum creatore moratus, nec in totum Epicuri deus.\nEcce enim demutat in maledictionem, et ostendit enm se esse\n qui novit offendi et irasci. Vae enim dicit. Sed fit nobis quaestio\nde verbi istius qualitate, quasi non tam maledictionis sit quam admonitionis.\nEt quid causae interest, quando et admonitio non fit\nsine aculeo comminationis, maxime per Vae amarior facta? Et admonitio autem et comminatio eius erunt qui norit irasci. Nemo\nenim admonebit et nemo comminabitur, ne quid faciat, nisi qui\nfactum vindicabit. Nemo vindicarit, nisi qui norit irasci. Alii agnoscunt\nquidem verbum maledictionis, sed volunt Christum sic Vae\npronuntiasse, non quasi ex sententia sua proprie, sed quod Vae a\ncreatore sit, et voluerit illis asperitatem creatoris opponere, quo\nsuam supra in benedictionibus sufferentiam commendaret. Quasi\nnon creatori competat, qua utrumque praestanti, et bonum deum\net iudicem, ut, quia praemiserat in benedictionibus benignitatem,\nsubiceret etiam in maledictionibus severitatem, amplitudinem disciplinae\nutriusque instruendae, tam ad benedictionem sectandam quam\n \n\nad maledictionem praocavendam. Nam et ita praemiserat: Ecce \nposui ante vos benedictionem et maledictionem. Quod etiam in\nhanc evangelii dispositionem portendebat. Alioquin qualis est ille\nqui, ut suam insinuaret bonitatem, creatoris opposuit asperitatem?\nInfirma commendatio est quae de alterius destructione fulcitur.\nAtquin opponens asperitatem creatoris timendum eum confirmavit.\nSi timendum, magis utique obaudiendum quam neglegendum, et\nincipit iam Christus Marcionis creatori docere. Tunc, si Vae creatoris\nest quod in divites spectat, ergo Christus non est divitibus\noffensus, sed creator, et ratas habet Christus divitum causas, superbiam\ndico et gloriam et saeculi studia et dei incuriam, per quae\nVae merentur a creatore. Sed quomodo non eiusdem sit divites\nreprobare qui supra mendieos probarit? Nemo non contrarium eius\nquod probaverit reprobat. Itaque si creatori deputabitur maledictio\nin divites, eiusdem defendetur benedictio in mendicos, et totum\niam opus Christo creatoris est. Si deo Marcionis adscribetur benedictio\nin mendicos, eiusdem imponetur et maledictio in divites, et\nerit par iam creatoris, tam bonus quam et iudex, nec erit iam\ndiscrimini locus quo duo dei flunt, sublstoque discrimine supererit\nunum deum renuatiari creatorem. Igitur Vae si et vox maledictionis\nest vel alicuius austerioris inclamationis, et a Christo dirigitur\nin divites, debeo creatorem divitum quoque aspernatorem probare,\nsicut probavi mendicorum advocatorem, ut Christum in hac quoque\nsententia creatoris ostendam, locupletantis Salomonem. Sed quia \npermissa sibi optione maluit ea postulare quae sciebat deo grata,\nsapientiam, et meruerat etiam divitias consequi, quas non magis voluit.\nQuamquam et divitias praestare non incongruens deo sit, per\nquas et divites solatio iuvantur et multa inde opera iustitiae et\ndilectionis administrantur. Sed accidentia vitia divitiis illa in evangalio\nquoque Vae divitibus adscribunt, Quoniam, inquit, recepistis \nadvocationem vestram, utique ex divitiis de gloria earum et saecularibus\nfructibus. Itaque in Deuteronomio Moyses, Ne, inquit, \ncum manducaveris, et repletus fueris, et domus magnas aedificaveris,\npecoribus et bubus tuis multiplicatis et pecunia et auro exal-\n \n\ntetur cor tuum, et obliviscaris domini dei tui. Quemadmodum et\nEzechiam, regem thesauris inflatum et de eis potius quam de deo\ngloriatum, apud illos qui ex Perside advenerant insilit per Esaiam:\n Ecce dies veniunt, et auferentur omnia quae in domo tua sunt,\net quae patres tui congesserunt in Babylonem transferentur. Sic\n et per Hieremiam quoque edidit, Ne glorietur dives in divitiis\nsuis, et qui gloriatur, scilicet in deo glorietur. Sic et in filias\n Sionis invehitur per Esaiam, cultu et divitiarum abundantia inflatas,\n comminabundus et alibi nobilibus et superbis: Dilatavit orcus\nanimam suam et aperuit os suum, et descendent inclyti et magui\net divites (hoc erit Christi Vae super divites), et humiliabitur homo,\nutique exaltatus divitiis, et inhonorabitur vir, utique ob substantiam\n honorabilis. De quibus et rursus: Ecce dominus virtutum\nconturbabit gloriosos cum valentia, et elati comminuentur, et ruent\ngladio sublimes. Qui magis quam divites? quia receperunt scilicet\nadvocationem suam, gloriam et honorem, sublimitatem ex divitiis.\n A quibus avertens nos et in psalmo XLVIII., Ne timueris, inquit,\ncum dives factus fuerit homo, et cum abundabit gloria eius, quoniam\ncum morietur, non tollet omnia, nec descendet cum ille\n gloria sua. Item in LXI., Ne desideraveritis divitias, et si relucent,\nne adieceritis cor. Id ipsum postremo verbum Vae olim\n per Amos in divites affluentes delitiis destinatur. Vae enim, inquit,\nqui dormiunt in lectis eburneis et delitiis fluunt in toris\nsuis, qui edunt hoedos de gregibus caprarum et vitulos de gregibus\nboum lactantes, complaudentes ad sonum organorum: tanquam\nperseverantia deputaverunt, et non tanquam fugientia, qui bibunt\nvinum liqnatum, et unguentis primariis unguntur. Igitur etsi tantummodo\ndehortantem a divitiis ostenderem creatorem, non etiam\npraedamnantem divites, etiam verbo ipso quo et Christus, nemo\ndubitaret ab eodem adiectam in divites comminationem per Vae\nChristi a quo ipsarum materiarum, id est divitiarum, dehortatio\npraecucurrisset. Comminatio enim dehortationis accessio est.\n Ingerit Vae etiam saturatis, quia esurient, etiam ridentibus nunc,\nquia lugebunt. His respondebunt illa quae supra benedictionibus\n \n\nopposita sunt apud creatorem: Ecce, qui mihi serviunt, saturabuntur,\nvos autem esurietis, utique quia saturati estis: et ecce, qui \nmihi serviunt, oblectabuntur, vos autem confundemini, utique ploraturi,\nqui nunc ridetis. Sicut enim in psalmo: Qui seminant in \nlacrimis, in laetitia metent, ita in evangelio: Qui in risu seminant,\nscilicet ex laetitia, in lacrimis metent. Haec olim creator simul\nposuit, Christus solummodo distinguendo, non mutando, renovavit.\nVae, cum vobis benedixerint homines. Secundum haec faciebant \net pseudoprophetis patres illorum. Aeque creator benedictionis et\nlaudis humanae sectatores incusat per Esaiam: Populus meus, qui \nvos beatos dicunt, seducunt vos et vias pedum vestrorum disturbant.\nProhibet et alias fidere omnino in hominem, sic et in laudem\nhominis, ut per Hieremiam: Maledictus homo qui spem habet \nin homine. Nam et in psalmo CXVII: Bonum est confidere in \ndomino quam confidere in homine, et bonum est sperare in domino\nquam sperare in principibus. Ita totum quod ab homine\ncaptatur, abdixit creator, nedum benedictionem. Pseudoprophetas\nautem laudatos sive benedictos a patribus eorum tam eius est\nexprobrare quam prophetas vexatos et recusatos: sicut iniuriae\nprophetarum non pertinuissent ad deum ipsorum, ita nec gratiae\npseudoprophetarum displicuissent nisi deo prophetarum. \n",
            "14":"\n Sed vobis dico, inquit, qui auditis (ostendens hoc olim mandatum \na creatore, Loquere in aures audientium), diligite inimicos \nvestros, et benedicite eos qui vos oderunt, et orate pro eis qui \nvos calumniantur. Haec creator una pronuntiatione clusit per\nEsaiam: Dicite, fratres nostri estis, eis qui vos oderunt. Si enim \nqui inimici sunt et oderunt et maledicunt et calumniantur fratres\nappellandi sunt, utique et benedici odientes et orari pro calumniatoribus\niussit, qui eos fratres deputari praecepit. Novam plane \npatientiam docet Christus, etiam vicem iniuriae cohibens permissam\na creatore, oculum exigente pro oculo et dentem pro dente,\ncontra ipse alteram amplius maxillam offerri iubens, et super tunicam \npallio quoque cedi. Plane haec Christus adiecerit ut supplementa\nconsentanea disciplinae creatoris. Atque adeo hoc statim\n \n\nrenuntiandum est, an disciplina patientiae praedicatur penes creatorem?\nSi per Zachariam praecepit, ne unusquisque malitiae fratris\n sui meminerit, sed nec proximi. Nam et rursus, Malitiam,\ninquit, proximi sui unusquisque ne recogitet. Multo magis patientiam\nindixit iniuriae qui indixit oblivionem. Sed et cum dicit,\n Mihi vindictam, et ego vindicabo, proinde patientiam docet vindictae\nexpectatricem. In quantum ergo fidem non capit ut idem\nvideatur et dentem pro dente, oculum pro oculo in vicem iniuriae\nexigere qui non modo vicem,\n sed etiam ultionem, etiam recordationem\net recogitationem iniuriae prohibet, in tantum aperitur\nnobis quomodo oculum pro oculo et dentem pro dente censuerit,\nnon ad secundam iniuriam talionis permittendam, quam prohibuerat\ninterdieta ultione, sed ad primam coercendam, quam prohibuerat\ntalione, opposito, ut unusquisque respiciens licentiam secundae\niniuriae a prima semetipsum contineret. Facilius enim vim comprimi\nscit repraesentatione talionis quam repromissione ultionis.\nUtrumque autem constituendum fuit pro natura et fide hominum,\nut qui deo crederet, ultionem a deo expectaret, qui minus fideret,\nleges talionis timeret. Hanc legis voluntatem de intellectu laborantem\ndominus et sabbati et legis et omnium paternarum dispositionum\nChristus et revelavit et compotem fecit, mandans alteriusq\nquoque maxillae oblationem, ut tanto magis vicem iniuriae extingueret\nquam et lex per talionem voluerat impedisse, certe quam\nprophetia manifeste coercuerat, et memoriam iniuriae prohibens et\nultionem ad deum redigens. Ita si quid Christus intulit, non adversario,\nsed adiutore praecepto, non destruxit disciptinas creatoris.\nDenique si in ipsam rationem patientiae praecipiendae, et quidem\ntam plenae atque perfectae, considerem, non consistet, si non\nest creatoris, qui vindictam repromittit, qui iudicem praestat. Alioquin\nsi tantum patientiae pondus non modo non repercutiendi, sed\net aliam maxillam praebendi, et non modo non remaledicendi, sed\netiam benedicendi, et non modo non retinendi tunicam, sed et\namplius et pallium concedendi, is mibi imponit qui non sit me\n \ndefensurus, in vacuum patientiam praecepit, non exbibens mihi\nmercedem praecepti, patientiae dico fructum, quod est ultio, quam\nmihi permisisse debueral, si ipse non praestat, aut si mihi non\npermittebat, ipse praestare; quoniam et disciplinae interest iniuriam\nvindicari. Metu enim ultionis omnis iniquitas refrenatur. Ceterum\npassim emissa libertate dominabitur, utrumque oculum effossura\net omnem dentem excitatura prae impumtatis securitate. Sed\nhoc est dei optimi et tantum boni, patientiae iniuriam facere, violentiae\nianuam pandere, probos non defendere, improbos non coercere.\nOmni petenti te dato, utique indigenti, vel tanto magis \nindigenti, si etiam et abundanti. Ne quis ergo indigeat, datori\nimperatam habes in Deuteronomio formam creatoris. Non erit, inquit, \nin te indigens, uti benedicens benedicat te dominus deus tuns,\ndatorem scilicet, qui fecerit non esse indigentem. Et plus hic.\nNon enim petenti iubet dari. Sed non sit, inquit, indigens in te,\nid est cura ultro ne sit; quo magis petenti praeiudicat dandum,\netiam in sequentibus. Si autem fuerit indigens e fratribus tuis,\nnon avertes cor tuum, nec constringes manum tuam a fratre indigente.\nAperiens aperies illi manum, fenus fenerabis illi, quantum \ndesiderarit. Fenus enim nisi petenti dari non solet. Sed\nde fenore postmodum. Nunc si qui voluerit argumentari creatorem\nquidem fratribus dari iussisse, Christum vero omnibus petentibus,\nut hoc sit novum atque diversum, immo unum erit ex his\nper quae lex creatoris erit in Christo. Non enim aliud Christus in\nomnes praecepit quam quod creator in tratres. Nam elsi maior\nest bonitas quae operatur in extraneos, sed non prior ea quae ante\ndeberet in proximos. Quis enim poterit diligere extraneos?\nQuodsi secundus gradus bonitatis est in extraneos qui in proximos\nprimus est, eiusdem erit secundus gradus cuius et primus,\nfacilius quam ut eius sit secundus cuius non extitit primus. Ita\ncreator et secundum naturae ordinem primum in proximos docuit\nbenignitatem, emissurus eam postea in extraneos, et secundum\nrationem dispositionis suae primo in Indaeos, postea et in omne\n \n\nhominum genus. Ideoque quamdiu intra Isra(??)lem erat sacramentum,\n merito in solos fratres misericordiam mandabat, at ubi Christo\ndedit gentes haereditatem et possessionem terminos terrae, et\n coepit expungi quod dictum est per Osee: Non populus meus, popalus\nmeus, et non misericordiam consecuta, misericordiam consecuta,\nnatio scilicet, exinde Christus in omnes legem paternae\nbenignitatis extendit, neminem excipiens in miseratione, sicut in\nvocatione. Ita et si quid amplius docuit, hoc quoque in haereditatem\n gentium accepit. Et sicut vobis fieri vultis ab hominibus, ita\net vos facite illis. In isto praecepto utique alia pars eius subauditur.\nEt sicut vobis non vultis fieri ab hominibus, ita et vos\nne faciatis illis. Hoc si novus deus et ignotus retro et nondum\nplane editus praecepit, qui me nulla ante hac institutione formaverit,\nqua prius scirem quid deberem mihi velle vel nolle atque ita\net aliis facere quae et mihi vellem, non facere quae et mihi\nnollem, passivitatem sententiae meae permisit, nec adstrinxit me\nad convenientiam voluntatis et facti, ut id aliis faciam quod mihi\nvelim et id nec aliis faciam quod mihi nolim. Non enim definiit\nquid mihi atque aliis debeam velle vel nolle, ut ad legem voluntatis\nparem factum et possim alii non praestare quod ab alio\nmihi velim praestitum, amorem, obsequium, solatium, praesidium\net eiusmodi bona, proinde et alii facere, quod ab alio mihi fieri\nnolim, vim, iniuriam, contumeliam, fraudem et eiusmodi mala.\nDenique hac inconvenientia voluntatis et facti agunt ethnici nondum\na deo instructi. Nam etsi natura bonum et malum notum est,\nnon tamen dei disciplina, qua cognita tunc demum convenientia\nvoluntatis et facti ex fide, ut sub metu dei, agitur. Itaque deus\nMarcionis cum maxime revelatus sit, tamen revelatus non potuit\nhuius praecepti, de quo agitur, tam strictum et obscurum et caecum\nadhuc et facilius pro meo potius arbitrio interpretandum com-\n \n\npendium emittere, cuius nullam praestruxerat distinctionem. At\nenim creator meus et olim et ubique praecepit indigentes, pauperes\net pupillos et viduas protegi, iuvari, refrigerari; sicut et per\nEsaiam: Infringito panem tuum mendicis, et qui sine tecto sunt, \nin domum tuam inducito, et nudum si videris, tegito. Item per\nEzechielem de viro iusto: Panem suum dabit esurienti, et nudum \nconteget. Satis ergo iam tunc me docuit ea facere aliis quae\nmihi velim fieri. Proinde denuntians, Non occides, Non adulterabis, \nNon furaberis, Non falsum testimonium dices, docuit ne faciam\naliis quae fieri mihi nolim; et ideo ipsius erit praeceptum in evangelio\nqui illud retro et praestruxit et distinxit et ad arbitrium disciplinae\nsuae disposuit et merito iam compendio substrinxit, quoniam \net alias recisum sermonem facturus in terris dominus, id est\nChristus, praedicabatur. \n",
            "15":"\n Hic nunc de fenore cum interponit, Et si feneraveritis a quibus \nbus speratis vos recepturos, quae gratia est vobis? percurre sequentia\nEzechielis de eodem viro iusto: Pecuniam, inquit, suam \nfenori non dedit, et quod abundaverit, non sumet, fenoris scilicet\nredundantiam, quod est usura. Prius igitur fuit ut fructum fenoris\neradicaret, quo facilius adsuefaceret hominem ipsi quoque fenori,\nsi forte, perdendo, cuius fructum didicisset amittere. Hanc etenim\ndicimus operam legis fuisse procurantis evangelio. Quorundam\ntunc fidem paulatim ad perfectum disciplinae Christianae nitorem\nprimis quibusque praeceptis balbutientis adhuc benignitatis informabat.\nNam et supra, Et pignus, inquit, reddes dati; utique si non \nsit solvendo, quia solutori utique pignus restituendum esse utcunque\nnon scriberet. Multo manifestius in Deuteronomio: Non \ndormies super pignus eius, redditione reddes illi pallium circa solis\noccasum, et dormiet in pallio suo. Adhuc clarius supra: Dimittes \nomne debitum quod tibi proximus debet, et fratrem tuum non reposces,\nquoniam remissio domini dei tui invocata est. Porro cum\ndebitum dimitti iubet, utique non exsoluturo (plus enim est, etsi\n \n\nexsoluturo, cum reposci vetat), quid aliud docet quam non exsoluturo\nfeneremus, qui tantum detrimentum fenori indixit? Et\n eritis filii dei. Nihil impudentius, si ille nos sibi filios faciet qui\nnobis filios facere non permisit auferendo connubium. Quomodo\nin id nomen allecturus est suos quod iam erasit? Filius spadonis\nesse non possum, maxime cum patrem habeam eundem quem et\nomnia. Nam tam pater omnium qui conditor universitatis quam\nspado qui nullius substantiae conditor. Et si marem ac feminam\nnon miscuisset creator, et si non universis quoque animalibus filios\nconcessisset, hoc eram eius ante paradisum, ante delictum, ante\nexilium, ante duos, unum. Denuo factus filius fui, statim cum\nme manibus enixus est, cum de suo halitu movit. Ille me nunc\nrursus filium nuncupat, iam non in animam, sed in spiritum pariens.\n Quia ipse, inquit, suavis est adversus ingratos et malos.\nEuge, Marcion, satis ingeniose detraxisti illi pluvias et soles, ne\ncreator videretur. Sed quis iste suavis, qui ne cognitus quidem\nusque adhuc? Quomodo suavis, a quo nulla beneficia praecesserant\nhoc genus suavitatis qua soles et imbres qui feneraverat?\nnon recepturus ab humano genere, ut creator, qui pro tanta elementorum\nliberalitate facilius idolis quam sibi debitum gratiae referentes\nhomines usque adhuc sustinet. Vere suavis etiam spiritalibus\n commodis. Eloquia enim domini dulciora super mel et favos.\nIlle igitur et ingratos suggillavit qui gratos experiri merebatur, cuius\nsolem et imbres tu quoque Marcion ingratus habuisti. Ceterum\ntuus non poterat iam queri ingratos, qui non paraverat gratos.\n Misericordiam quoque praecipiens, Estote, inquit, misericordes,\n sicut pater vester misertus est vestri. Hoc erit, Panem infringito\nesurienti, et si sine tecto, in domum tuam inducito, et nudum\n si videris, tegito, et, Iudicate pupillo, et iustificate viduam. Agnosco\n doctrinam eius veterem qui mavult misericordiam quam sacrificium.\nAut si alius nunc misericordiam praecepit, quia et ipse\n \n\nmisericors sit, cur tanto aevo misericors mihi non fuit? Nolite \niudicare, ne iudicemini. Nolite condemnare, ne condemnemini.\nDimittite, et dimittemini. Date, et dabitur vobis, mensuram bonam,\npressam ac fluentem dabunt in sinum vestrum. Eadem, qua\nmensi eritis mensura, remetietur vobis. Ut opinor, haec retribationem\npro meritis provocatam sonant. A quo ergo retributio?\nSi ab hominibus tantum, ergo humanam docet disciplinam et mercedem,\net in totum hominibus obediemus: si a creatore, ut a iudice\net dispunctore meritorum, ergo illi nostrum impellit obsequium,\napud quem constituit retributionem captandam vel timendam, prout\nquisque iudicaverit aut condemnaverit aut dimiserit aut mensus fuerit:\nsi ab ipso, ergo et ille iam iudicat, quod Marcion negat. Eligant\nitaque Marcionitae ne tanti sit de magistri regula excidere\nquanti Christum aut hominibus aut creatori docentem habere. Sed\ncaecus caecum ducit in foveam. Credunt aliqui Marcioni. Sed\nnon est discipulus super magistrum. Hoc meminisse debuerat \nApelles, Marcionis de discipulo emendator. Eximat et de oculo sue \ntrabem haereticus, tunc in oculo Christiani si quam putat stipulam\nrevincat. Proinde et arbor bona non\n proferat malum fructum, quia\nnec veritas haeresim, nec mala bonum, quia nec haeresis veritatem.\nSic nec Marcion aliquid boni de thesauro Cerdonis malo protulit, \nnec Apelles de Marcionis. Multo enim haec congruentius in ipsos\ninterpretabimur quae Christus in homines allegorizavit, non in duos\ndeos secundum scandalum Marcionis. Puto me non temere hucusque\nadhuc lineae insistere, qua definio nusquam omnino alium\ndeum a Christo revelstum. In hoc solo adulterium Marcionis\nmanus stupuisse miror. Nisi quod etiam latrones timent. Nullum\nmaleficium sine formidine est, quia nec sine conscientia sui. Tam\ndiu ergo et Iudaei non alium deum norant quam praeter quem neminem\nadhuc norant nec alium deum appellabant quam quem solum\nnorant. Si ita est, quis videbitur dixisse, Quid vocas, domine, \ndomine? Utrumne qui nunquam hoc fuerat vocatus, ut\nnusquam adhuc editus, an ille qui semper dominus habebatur, ut\na primordio cognitus, deus scilicet Iudaeorum? Quis item adiecisse\n \npotuisset, Et non facitis quae dico? Utrumne qui cum maxime\nedocere temptabat, an qui a primordio ad illos et Iegis et prophetarum\neloquia mandaverat? Qui et inobaudientiam illis exprobrare\nposset, etiam si nunquam alias exprobrasset? Porro qui ante Christum,\n Populus iste me labiis diligit, cor autem eorum longe absistit\na me, contionatus est, veterem utique illis, contumaciam imputabat.\nAlioquin quam absurdum, ut novus deus, novus Christus, novae\ntantaeque religionis illuminator, contumaces et inobsequentes pronuntiaret\nquos non potuisset experiri? \n",
            "16":"\n Proinde extollenda fide centurionis incredibile si is professus\nest talem se fidem nec in Isra(??)le invenisse ad quem non pertinebat\nfides Isra(??)lis. Sed nec exinde pertinere poterat adhuc cruda ut\nprobaretur vel compararetur, ne dixerim adhuc nulla. Sed cur non\nlicuerit illi alienae fidei exemplo uti? Quoniam si ita esset, dixisset\ntalem fidem nec in Isra(??)le unquam fuisse, ceterum dicens\ntalem fidem debuisse se invenire in Isra(??)le, qui quidem ad hoc\nvenisset ut eam inveniret, deus scilicet et Christus Isra(??)lis, quam\nnon suggillasset nisi exactor et sectator eius. Aemulus vero etiam\nmaluisset eam talem inventam, ad quam infirmandam et destruendam\n magis venerat, non ad comprobandam. Resuscitavit et mortuum\nfilium viduae. Non novum documentum. Hoc et prophetae\ncreatoris ediderant, quanto magis filius? Adeo autem in illud usque\nmomenti nullum alium dominus Christus intulerat, ut omnes illic\n creatori gloriam retulerint dicentes, Magnus prophetes prodiit in\nnobis, et respexit deus populum suum. Quis deus? Utique cuius\npopulus, et a quo prophetae. Quodsi illi quidem creatorem glorificabant,\nChristus vero et audiens et sciens non corrigebat, et\nquidem in tanto documento mortui resuscitati creatorem adhuc orantes,\nsine dubio aut non alium circumferebat deum quam quem in\nsuis beneficiis atque virtutibus honorari sustinebat, aut quale est\n \n\nut illos tam diu errantes sustineret, ad hoc veniens ut errori eorum\nmederetur? Sed scandalizatur Ioannes auditis virtutibus Christi, \nut alterius. At ego rationem scandali prius expediam, quo\nfacilius haeretici scandalum explodam. Ipso iam domino virtutum\nsermone et spiritu patris operante in terris et praedicante necesse\nerat portionem spiritus sancti, quae ex forma prophetici moduli in\nIoanne egerat praeparaturam viarum dominicarum, abscedere iam\nab Ioanne, redactam scilicet in dominum, ut in massalem suam\nsummam. Itaque Ioannes communis iam homo, et unus iam de\nturba, scandalizabatur quidem qua homo, sed non qua alium Christum\nsperans vel intellegens, qui neque eundem speraret, ut nihil\nnovi docentem vel operantem. Nemo haesitabit de aliquo quem\ndum scit non esse nec sperat nec intellegit; Ioannes autem certus\nerat neminem deum praeter creatorem, vel qua Iudaeus, etiam prophetes.\nPlane facilius quasi haesitavit de eo quem cum sciat esse\nan ipse sit nesciat. Hoc igitur metu et Ioannes, Tu es, inquit, \nqui venis, an alium expectamus? simpliciter inquirens an ipse\nvenisset quem expectabat. Tu es, qui venis, id est qui venturus\nes, an alium expectamus? id est an alius est quem expectamus,\nsi non tu es quem venturum expectamus? Sperabat enim, sicut\nomnes opinabantur, ex similitudine documentorum potuisse et\nprophetam interim missum esse, a quo alius esset, id est maior,\nipse scilicet dominus, qui venturus expectabatur. Atque adeo hoc\nerat Ioannis scandalum quod dubitabat ipsum venisse quem expectabant,\nquem et praedicatis operationibus agnovisse debuerant, ut \ndominus per easdem operationes agnoscendum se nuntiaverit Ioanni.\nQuae cum constent praedicata in Christum creatoris, sicut ad singula\nostendimus, satis perversum, ut Christum non creatoris per\nea renuntiarit intellegendum per quae magis Christum creatoris\nagnosci compellebat. Multo perversius, si et testimonium Ioanni\nperhibet non Ioannis Christus, propheten eum confirmans, immo\n \n\n et supra ut angelum, ingerens etiam scriptum super illo: Ecce ego\n mitto angelum meum ante faciem tuam, qui praeparabit viam tuam;\neleganter ad superiorem sensum scandalizati Ioannis commemorans\nprophetiam, ut confirmans praecursorem Ioannem iam advenisse\nextingueret scrupulum interrogationis illius: Tu es, qui venis, an\nalium expectamus? Praecursore enim iam functo officium, praeparata\nvia domini, ipse erat intellegendus cui praecursor ministraverat,\nmaior quidem omnibus natis mulierum, sed non ideo subiecto\nei qui minor fuerit in regno dei; quasi alterius sit dei regnum\n in quo modicus quis maior erit Ioanne, alterius Ioannes qui omnibus\nnatis mulierum maior sit. Sive enim de quocunque dicit modico\nper humilitatem, sive de semetipso, quia minor Ioanne habebatur,\nomnibus scilicet in solitudinem concurrentibus ad Ioannem\n potius quam ad Christum (Quid existis videre in solitudinem?),\ntantundem et creatori competit et Ioannem ipsius esse maiorem\nnatis mulierum, et Christum vel quemque modicum, qui maior\nIoanne futurus sit in regno aeque creatoris, et qui sit maior tanto\npropheta, qui non fuerit scandalizatus in Christum, quod tunc\nIoannem minuit. Diximus de remissa peccatorum. Illius autem\n peccatricis feminae argumentum co pertinebit, ut cum pedes domini\nesculis figeret, lacrimis inundaret, crinibus detergeret, un-\n \n\nguento perduceret, solidi corporis veritatem, non phantasma inane,\ntractaverit, et ut peccatricis paenitentia secundum creatorem meruerit\nveniam, praeponere solitum sacrificio. Sed et si paenitentiae\nstimulus ex fide acciderat, per paenitentiam ex fide iustificatam ab\neo audiit, Fides tua te salvam fecit, qui per Abacuc pronuntiarat, \nIustus ex fide sua vivet. \n",
            "17":"\n Quod divites Christo mulieres adhaerebant, quae ei de facultatibus \nsuis ministrabant ei, inter quas et uxor regis procuratoris,\nde prophetia est. Has enim vocabat per Esaiam mulieres divites:\nExsurgite et audite vocem meam, ut discipulas primo, debinc ut \noperarias et ministras ostenderet: Filiae in spe audite sermones\nmeos: die anni mementote cum labore in spe; cum labore enim,\nquo sequehantur, et ob spem ministrabant. Aeque de parabolis\nsemel sufficiat probatum hoc genus eloquii a creatore promissum.\nAt nunc illa quoque pronuntiatio eius ad populum, Aure audietis \net non audietis, dedit Christo frequenter inculcare, Qui habet aures, \naudiat. Non quasi ex diversitate auditum permitteret Christus quem\nademisset creator, sed quia comminationem exhortatio sequebatur.\nPrimo, aure audietis et non audietis; dehinc, qui habet aures,\naudiat. Non enim audiebant ultro qui aures habebant, sed ostendebat\naures cordis necessarias, quibus illos audituros negarat creator.\nEt ideo per Christum adicit: Videte quomodo audiatis et non \naudiatis, non corde scilicet audientes, sed aure. Si dignum sensum\npronuntiationi accommodes pro sensu eius qui auditui suscitabat,\netiam dicendo, Videte quomodo audiatis, non audituris minabatur.\nSane minatur mitissimus deus, quia nec iudicat nec irascitur. Hoc\nprobat etiam subiacens sensus. Ei qui habet dabitur, ab eo autem \nqui non habet etiam quod habere se putat auferetur ei. Quid dabitur?\nAdiectio fidei vel intellectus vel salus ipsa. Quid auferetur?\nUtique quod dabitur. A quo dabitur et auferetur? Si a creatore\nauferetur, ab eo et dabitur. Si a deo Marcionis dabitur, ab eo\net auferetur. Quoquo tamen nomine comminatur ablationem, non\nerit eius dei qui nescit comminari, quia non novit irasci. Miror\nautem cum lucernam negat abscondi solere, qui se tanto saeculo \nabsconderat maius et necessarius lumen, cum omnia de occulto in\n \n\napertum repromittit, qui deum suum usque adhuc obumbrat, expectans,\nopinor, nasci Marcionem. Venimus ad constantissimum\nargumentum omnium qui domini nativitatem in controversiam deferunt.\nIpse, inquiunt, contestatur se non esse natum dicendo,\n Quae mihi mater, et qui mihi fratres? Ita semper haeretici aut\nnudas et simplices voces coniecturis quo volunt rapiunt, aut rursus\ncondicionales et rationales simplicitatis condicione dissolvunt, ut\n hoc in loco. Nos contrario dicimus primo non potuisse illi annuntiari\nquod mater et fratres eius foris starent quaerentes videre\neum, si nulla illi mater et fratres nulli fuissent, quos utique norat\nqui annuntiarat vel retro notos vel tunc ibidem compertos, dum\neum videre desiderant, vel dum ipsi nuntium mandant. Ad hanc\nprimam propositionem nostram solet ex diverso responderi: Quid\nenim, si temptandi gratia nuntiatum est ei? Sed hoc scriptura non\n dicit, quae quanto significare solet ex temptatione quid factum (Ecce\nlegis doctor adsurrexit temptans eum, et de tributi consultatione,\n Et accesserunt ad eum pharisaei temptantes eum), tanto, ubi non\nfacit temptationis mentionem, non admittit temptationis interpretationem.\nEt tamen ex abundanti causas temptationis expostulo, cui\nrei temptaverint illum per nominationem matris et fratrum. Si ut\nscirent natusne esset, an non: quando de hoc fuit quaestio quam\nex ista temptatione discuterent? Quis autem dubitaret natum quem\nvideret hominem? quem audisset filium se hominis professum?\nquem de conspectu omnis humanae qualitatis dubitaret deum aut\nfilium dei credere? propheten facilius existimantes licet magnum\naliquem, utique tamen natum? Etiamsi in exploratione nativitatis\ntemptandus fuisset, quodcunque aliud argumentum temptationi\n competisset\nquam per earum personarum mentionem quas potuit etiam\nnatus non habere. Dic mihi, omnibus natis mater advivit? omnibus\nnatis adgenerantur et fratres? non licet patres magis et sorores\n habere, vel et neminem? Sed et census constat actos sub Augusto\nnunc in Iudaea per Sentium Saturninum, apud quos genus eius\n \ninquirere potuissent. Adeo nullo modo constitit ratio temptationis\nistius, et vere mater et fratres eius foris stabant. Superest et\ninspicere sensum non simpliciter pronuntiantis, Quae mihi mater\naut fratres, quasi ad generis et nativitatis negationem, sed et ex\ncausae necessitate et condicione rationali. Tam proximas enim personas\nforis stare extraneis intus defixis ad sermones eius, amplius\net avocare eum a sollemni opere quaerentes merito indignatus est.\nNon tam abnegavit quam abdicavit. Atque adeo cum praemisisset,\nQuae mihi mater et qui mihi fratres? subiungens, Nisi qui \naudiunt verba mea et faciunt ea, transtulit sanguinis nomina in\nalios, quos magis proximos pro fide iudicaret. Nemo autem transfert\nquid nisi ab eo qui habet id quod transfert. Si ergo matrem \net fratres eos fecit qui non erant, quomodo negavit eos qui erant?\nmeritorum scilicet condicione, non ex proximorum negatione,\nin semetipso docens qui patrem aut matrem aut fratres praeponeret verbo dei non esse dignum discipulum. Ceterum ex hoc magis matrem et fratres confitebatur quod illos nolebat agnoscere.\nQuod alios adoptabat, confirmabat quos ex offensa negavit, quibus\nnon ut veriores substituit, sed ut digniores. Denique nihil magnum,\nsi fidem sanguini praeposuit, quam non habebat. \n",
            "18":"\n Quis autem iste est qui et ventis et mari imperat? nimirum \nnovus dominator atque possessor elementorum subacti iam et exclusi\ncreatoris? Non ita est. Sed agnorant substantiae auctorem\nsuum, quae famulis quoque eius obaudire consueverant. Inspice\n \n\nExodum, Marcion, aspice mari rubro, vastiori super omnia stagna\nIudaeae, virgam Moysi imperantem, ut funditus proscissum et pari\nutrinque stupore discriminis fixum sicco populum pede intestino\nitinere transmitteret, rursusque sub eiusdem virgae nutu redeunte\nnatura Aegyptium exercitum undarum concordia obrueret, in quod\nopus et austri servierunt. Lege extorri familiae dirimendae in\ntransitu eius Iordanis machaeram fuisse, cuius impetum atque\n decursum plane et Iesus docuerat prophetis transmeantibus stare.\nQuid ad haec? Si tuus Christus est, non erit potentior famulis\ncreatoris. Sed his solis exemplis usus essem, si non etiam praedicatio\nmarinae istius expeditionis Christum antecessisset. Nam cum\n transfretat, psalmus expungitur. Dominus, inquit, super aquas\n multas. Cum undas freti discutit, Abacuc adimpletur. Dispargens,\ninquit, aquas itinere. Cum ad minas eius eliditur mare,\n Naum quoque absolvitur. Comminans, inquit, mari et arefaciens\nillud, utique cum ventis, quibus inquietabatur. Unde vis meum\nvindicem Christum? de exemplis, an de prophetis creatoris? Age\nnunc, qui militarem et armatum bellatorem praedicari putas, non\nfigurate nec allegorice, qui bellum spiritale adversus spiritales\nhostes spiritali militia et spiritalibus armis spiritaliter debellaturus\n esset, cum invenis in uno homine multitudinem daemonum, legionem\nse professam, utique spiritalem, disce et Christum expugna-\n \n\ntorem spiritalium hostium spiritaliter armatum et spiritaliter bellicosum\nintellegendum, atque ita ipsum esse qui cum legione quoque\ndaemonum erat dimicaturus; ut et de hoc bello psalmus possit\nvideri pronuntiasse, Dominus validus, dominus potens in bello. \nNam cum ultimo hoste morte proeliatus, per tropaeum crucis\ntriumphavit. Cuius autem dei filium Iesum legio testata est? Sine \ndubio cuius tormenta et abyssum noverant et timebant. Nec enim\nvidentur posse ignorasse adhuc quod novi et ignoti dei virtus\noperaretur in terris, quia verisimile non est creatorem ignorasse.\nSi enim alium supra se deum ignoraverat aliquando, tamen iam\ninfra caelum suum agentem utique compererat. Quod autem dominus\ncomperisset, iam et universae familiae innotuisset in eodem\nmundo et intra eundem ambitum caeli quo peregriua divinitas conversaretur.\nIn quantum ergo et creator scisset eam, et substantiae\neius, si fuisset, in tantum, quia nulla fuit, non alium daemones\nsciebant quam dei sui Christum. Non enim depetunt ab alio quod\nmeminissent petendum sibi a creatore, veniam scilicet abyssi creatoris.\nDenique impetraverunt. Quo merito? Quia mentiti erant,\nquia saevi dei filium eum fecerant? Et qualis erit qui mentitos\niuvabat, qui infamantes sustinebat? Sed enim quia mentiti non\nerant, quia deum abyssi et suum cognoverant, ita eum se et\nipse confirmavit quem cognoverunt daemones, Iesum iudicem et\nultoris dei filium. Ecce aliquid et de illis pusillitatibus et infirmitatibus\ncreatoris in Christo. Ignorantiam enim et ego adscribere\nei volo. Permittite mihi adversus haereticum. Tangitur a\nfemina quae sanguine fluitabat, et nescivit a qua. Quis me, inquit, \ntetigit? Etiam excusantibus discipulis perseverat in ignorantiae\nvoce. Tetigit me aliquis, idque de argumento affirmat. Sensi enim\nvirtutem ex me profectam. Quid dicit haereticus? Sciebatne per-\n \n\nsonam? Et cur quasi ignorans loquehatur? Ut confessionem certe\nprovocaret, ut timorem probaret. Sic et Adam aliquando quaesierat,\n quasi ignorans, Adam ubi es? Habes et creatorem cum Christo\nexcusatum et Christum creatori adaequatum. Sed et hoc qui adversarius legis, ut, quia lex a contactu feminae sanguinantis\nsummovet, idcirco gestierit non tantum contactum eius admittere,\nsed etiam sanitatem donare. O deum non natura beneficum, sed\naemulatione! At enim, si fidem mulieris invenimus ita meruisse,\n cum dicit, Fides tua te salvam fecit, quis es, ut aemulationem legis\ninterpreteris in isto facto, quod ipse dominus ex fidei remuneratione\neditum ostendit? Sed hanc vis mulieris fidem constituere qua\ncontempserat legem. Et cui credibile ut mulier nullius adhuc dei\nconscia, nullius adhuc novae legis initiata, legem inrumperet eam\ncui adhuc tenebatur? Qua denique fide inrupit? in quem deum\ncredens? quem spernens? Creatorem? Certe enim ex fide tetigit.\nSi ex fide creatoris, quae alium deum ignorabat, ecquomodo legem\neius inrupit? Tam enim inrupit, si inrupit, quam ex fide creatoris.\nQuomodo enim utrumque conveniet, ut et inruperit et ex fide\neam inruperit, propter quam inrupisse non debuit? Dicam. Fides\nhaec fuit primo qua deum suum confidebat misericordiam malie\nquam ipsum sacrificium, qua eum deum certa erat operari in\nChristo, qua sic eum tetigit, non ut hominem sanctum, nec ut\nprophetam, quem contaminabilem pro humana substantia sciret, sed\nut ipsum deum, quem nulla spurcitia pollui posse praesumpserat.\nItaque non temere interpretata est sibi legem, ea contaminari significantem quae essent contaminabilia, non deum, quem in Christo\nconfidebat. Sed et illud recogitavit, ordinarium et soliemnem menstrui\nvel partualis sanguinis fluxum in lege taxari qui veniat ex\nofficio\nnaturae, non ex vitio valetudinis. Illa autem ex vitio valetudinis\nredundabat, cui non modum temporis, sed divinae misericordiae\nauxilium necessarium sciebat. Atque ita potest videri\nlegem non inrupisse, sed distinxisse. Haec erit fides, quae contulerat\n etiam intellectum. Nisi credideritis, inquit, non intellegetis. Hanc fidem probans Christus eius feminae, quae solum cre-\n \n\ndebat creatorem, eius fidei se deum respondit quam probavit. Nec\nillud omittam, quod, dum tangitur vestimentum eius, utique corpori,\nnon phantasmati inditum, corpus quoque demonstrabatur;\nnon quasi iam de hoc retractemus, sed quia ad praesentem conspirat\nquaestionem. Si enim non erat veritas corporis, phantasma\nutique contaminari, qua res vacua, non posset. Qui ergo non potest\ncontaminari prae inanitate substantiae, quomodo voluisset? Ut\naemulus legis mentiebatur, qui non vere polluebatur. \n",
            "19":"\n Dimittit discipulos ad praedicandum dei regnum. Numquid vel \nhic edidit cuius? Prohibet eos, victui aut vestitui quid in viam \nferre. Quis hoc mandasset, nisi qui et corvos alit, et flores agri\nvestit, qui bovi quoque terenti libertatem oris ad veniam pabuli ex\nopere summovendi ante praecepit, quia dignus operarius mercede\nsua? Haec Marcion deleat, dum sensui salva sint. At cum iubet\npulverem excutere de pedibus in eos a quibus excepti non fuissent,\net hoc in testimonium mandat fleri. Nemo testatur quod non iudicio\ndestinatur; inhumanitatem qui in testationem redigi iubet, iudicem\ncomminatur. Nullum deum novum a Christo probatum illa etiam\nopinio omnium declaravit, quia Christum Iesum alii Ioannem, alii \nHeliam, alii unum aliquem ex veteribus prophetis Herodi adseverabant.\nEx quibus quicunque fuisset, non utique ob hoc est suscitatus\nut alium deum post resurrectionem praedicaret. Pascit populum \nin solitudine, de pristino scilicet more. Aut si non eadem\net maiestas, ergo iam minor est creatore, qui non uno die, sed\nannis quadraginta, nec de inferioribus materiis panis et piscis, sed\nde manna caelesti, nec quinque circiter, sed sexcenta milia hominum\nprotelavit. Adeo autem ea fuit maiestas, ut et pabuli exiguitatem\nnon tantum sufficere, verum etiam exuberare de pristino\nvoluerit exemplo. Sic enim et in tempore famis sub Helia viduae \nSareptensi modica et suprema alimenta ex prophetae benedictione\nper totum famis tempus redundaverant.\nHabes tertiam Basi-\n \nliarum. Si et quartam resolvas, invenies totum hunc ordinem\n Christi circa illum dei hominem qui oblatos sibi decem hordesceos\npanes cum populo distribui iussisset, et minister eius proinde\ncomparata multitudine et pabuli mediocritate respendisset, Quid\nego hoc dem in conspectu centum hominum? Da, inquit,\net manducabunt, quoniam haec dicit dominus, Manducabunt et\nrelinquent reliquias secundum dictum domini. O Christum et in\nnovis veterem! Haec itaque qui viderat Petrus et cum pristinis\ncompararat, et non tantum retro facta, sed et in futurum iam tunc\nprophetantia recognoverat, interroganti domino quisnam illis videretur,\n cum pro omnibus responderet, Tu es Christus, non potest\nnon eum sensisse Christum, nisi quem noverat in scripturis,\nquem iam recensebat in factis. Hoc et ipse confirmat usque adhuc\npatiens, immo et silentium indioens. Si enim Petrus quidem non\n poterat alium eum confiteri quam creatoris, ille autem praecepit ne\ncui hoc dicerent, utique id noluit provulgari quod Petrus senserat.\nImmo, inquis, quia non recte senserat, noluit mendacium\n disseminari. Sed aliam silentii causam edixit, quia oporteret filium\nhominis multa pati, et reprobari a presbyteris et scribis et sacerdotibus,\net interfici, et post tertium diem resurgere. Quae cum\npraedicata sint et ipsa in Christum creatoris, sicut suis locis implebimus,\nsic quoque ipsum se ostendit esse in quem praedicabantur.\nCerte et si non essent praedicata, eam causam indicti\nsilentii protulit quae non Petri errorem demonstraret, obeundarum\n pasionum necessitatem. Qui voluerit, inquit, animam suam salvam\nfacere, perdet illam, et qui perdiderit eam propter me, salvam\nfaciet eam. Certe filius hominis hanc sententiam emisit. Perspice\n \n\nigitur et tu cum rege Babylonio fornacem eius ardentem, et invenies\nillic tanquam filium hominis (nondum enim vere erat, nondum\nscilicet natus ex homine) iam tunc istos exitus constituentem. Salvas\nfacit animas trium fratrum, qui eas pro deo perdere conspiraverant,\nChaldaeorum vero perdidit, quas illi per idololatriam salvas\nfacere maluerant. Quae est ista nova doctrina cuius vetera documenta\nsunt? Quamquam et praedicationes martyriorum tam futurorum\nquam a deo mercedem relaturorum decucurrerunt. Vide, inquit\nEsaias, quomodo perit iustus, et nemo excipit corde, et viri iusti \nauferuntur, et nemo considerat. Quando magis hoc fit quam in\npersecutione sanctorum eius? Utique non simplex, nec de naturae\nlege communis, sed illa insignis et pro fide militaris, in qua qui\nanimam suam propter deum perdit, servat illam, ut et hic tamen\niudicem cognoscas, qui malum animae lucrum perditione eius et\nbonum animae detrimentum salute eius remuneratur. Sed et zeloten\ndeum mihi exhibet, malum malo reddentem. Qui confusus, \ninquit, mei fuerit, et ego confundar eius. Quando nec confusionis\nmateria conveniat nisi meo Christo, cuius ordo magis pudendus,\nut etiam haereticorum conviciis pateat, omnem nativitatis\net educationis foeditatem et ipsius etiam carnis indignitatem\nquanta amaritudine possunt perorantibus. Ceterum quomodo ille\nerit obnoxius confusionis qui eam non capit? non vulva licet virginis,\ntamen feminae, coagulatus, et si non semine, tamen ex\nlege substantiae corporalis, ex feminae humore, non caro habitus\nante formam, non pecus dictus post figuram, non decem men-\n \n\nsium cruciatu deliberatus, non subita dolorum concussione cum\ntanti temporis coeno per corporis cloacam effusus ad terram, nec\nstatim lucem lacrimis auspicatus et primo retinaculi sui vulnere,\nnec multum ablutus, nec sale ac melle medicatus, nec pannis iam\nsepulturae involucrum initiatus, nec exinde per immunditias inter\nsinus volutatus, molestus uberibus, diu infans, vix puer, tarde\nhomo, sed de caelo expositus, semel grandis, semel totus, statim\nChristus, spiritus et virtus et deus tantum. Ceterum ut non verus,\nqui non videbatur, ita nec de crucis maledicto erubescendus, cuius\ncarebat veritate, carens corpore. Non poterat itaque dixisse, Qui\n mei confusus fuerit. Noster hoc debuit pronuntiasse, minoratus\n a patre, modico citra angelos, vermis et non homo, ignominia hominis\n et nullificamen populi, quatenus ita voluit, ut livore eius\nsanaremur, ut dedecore eius salus nostra constaret. Et merito se\npro suo homine deposuit, pro imagine et similitudine sua, non\naliena, ut, quoniam homo non erubuerat lapidem et lignum adorans,\neadem constantia non confusus de Christo pro impudentia\nidololatriae satis deo faceret per impudentiam fidei. Quid horum\n \n\nChristo tuo competit, Marcion, ad meritum confusionis? Plane\npudere te debet quod illum ipse finxisti. \n",
            "20":"\n Nam et hoc vel maxime erubescere debuisti, quod illum cum \nMoyse et Helia in secessu montis conspici pateris, quorum destructor\nadvenerat. Hoc scilicet intellegi voluit vox illa de caelo: Hic \nest filius meus dilectus, hunc audite, id est non Moysen iam et\nHeliam. Ergo sufficiehat vox sola sine ostentatione Moysi et Heliae.\nDefiniendo enim quem audirent quoscunque alios vetuisset audiri.\nAut numquid Esaiam et Hieremiam ceterosque quos non ostendit\npermisit audiri, si vetuit quos ostendit? Nunc et si praesentia illorum\nfuit necessaria, non utique in colloquio ostenderentur, quod\nfamiliaritatis indicium est, nec in consortio claritatis, quod dignationis\net gratiae exemplum est, sed in sordibus aliquibus, quod\ndestructionis argumentum est, immo in tenebris creatoris, quibus\ndiscutiendis erat missus, longe etiam discreti a claritate Christi,\nqui voces et litteras ipsas eorum ab evangelio suo erat separaturus.\nSic in alienos demonstrat illos, dum secum habet. Sic relinquendos\ndocet quos sibi iungit. Sic destruit quos de radiis suis exstruit.\nQuid faceret Christus ipsorum? Credo, secundum perversitatem\ntales eos revelasset quales Christus Marcionis debuisset, aut\nquoscunque alios secum quam prophetas suos. Sed quid tam Christus\ncreatoris quam secum ostendere praedicatores suos? cum illis\nvideri quibus in revelationibus erat visus? cum illis loqui qui eum\nfuerant locuti? cum eis gloriam suam communicare a quibus dominus\ngloriae nuncupabatur? cum principalibus suis, quorum alter\npopuli informator aliquando, alter reformator quandoque, alter initiator\nveteris testamenti, alter consummator novi. Igitur et Petrus\nmerito contubernium Christi sui agnoscens individuitate eius suggerit\nconsilium: Bonum est nos hic esse (bonum plane ubi Moyses \nscilicet et Helias), et, Faciamus hic tria tabernacula, unum tibi, et\nMoysi unum. et Heliae unum; sed nesciens quid diceret. Quomodo\nnesciens? Utrumne simplici errore, an ratione qua defendimus in\ncausa novae prohetiae gratiae ecstasin, id est amentiam, con-\n \n\nvenire? In spiritu enim homo constitutus, praesertim cum gloriam\ndei conspicit, vel cum per ipsum deus loquitur, necesse est\nexcidat sensu, obumbratus scilicet virtute divina, de quo inter nos\net psychicos quaestio est. Interim facile est amentiam Petri probare.\nQuomodo enim Moysen et Heliam cognovisset, nisi in spiritu?\n(nec enim imagines eorum vel statuas populus habuisset et similitudiues,\nlege prohibente) nisi quia in spiritu viderat? Et ita quod\ndixisset in spiritu, non in sensu, constitutus, scire non poterat. Ceterum\nsi sic nescit quasi errans, eo quod putaret illorum esse Christum,\nergo iam constat et supra Petrum interrogatum a Christo, quem se\nexistimarent, ut de creatoris dixisse, Tu es Christus; quia, si tunc\nalterius dei illum cognovisset, hic quoque non errasset. Quodsi\nideo et hic erravit quia et supra, ergo certus es in illum diem\nquoque nullam novam divinitatem a Christo revelatam, et usque\nadhuc non errasse Petrum, Christo usque adhuc nihil eiusmodi revelante,\net tamdiu non alterius deputandum Christum quam creatoris,\ncuius omnem et hic ordinem expressit. Tres de discentibus\narbitros futurae visionis et vocis assumit. Et hoc creatoris est.\n In tribus, inquit, testibus stabit omne verbum. In montem secedit.\nAgnosco formam loci. Nam et pristinum populum apud montem\net visione et voce sua creator initiarat. Oportebat in eo suggestu\nconsignari novum testamentum in quo conscriptum vetus fuerat,\nsub eodem etiam ambitu nubis, quam nemo dubitabit de a(??)re creatoris\nconglobatam. Nisi et nubes suas illo deduxerat, quia et ipse\n \nper caelum creatoris viam ruperat; aut proinde et nubilo creatoris\nprecario usus est. Itaque nec nunc muta nubes fuit, sed vox solita\nde caelo, et patris novum testinnonium super filio, ut qui in primo\npsalmo: Filius meus es tu, ego hodie genui te. De quo et per \nEsaiam: Quis deum metuens audiat vocem filii eius? Itaque iam \nrepraesentans eum, Hic est filius meus, utique subauditur, Quem\nrepromisi. Si enim repromisit aliquando, et postea dicit, Hic\nest, eius est exhibentis voce uti in demonstratione promissi qui\naliquando promisit, non eius cui possit responderi, Ipse enim tu\nquis es qui dicas, Hic est filius meus, de quo non magis praemisiti\nquam te ipsum quod prius eras revelasti? Hunc igitur\naudite quem ab initio edixerat audiendum in nomine prophetae,\nquoniam et prophetes existimari habebat a populo. Prophetam, \ninquit Moyses, suscitabit vobis deus ex filiis vestris, secundum\ncarnalem scilicet censum, tanquam me audietis illum. Omnis\nautem qui illum non audierit, exterminabitur anima eius de populo\nsuo. Sic et Esaias: Quis in vobis metuens exaudiat vocem filii \neius. Quam et ipse pater commendaturus erat. Sistens enim, \ninquit, verba filii sui, dicendo scilicet, Hic est filius meus dilectus,\nhunc audite. Itaque et si facta translatio sit auditonis a Moyse\net Helia in Christo, sed non ut ab alio deo, nec ad alium Christum,\nsed a creatore in Christum eius, secundum decessionem veteris\net successionem novi testamenti. Non legatus, inquit Esaias, \nnec nuntius, sed ipse deus salvos eos faciet, ipse iam praedicans\net implens legem et prophetas. Tradidit igitur pater filio disci-\n \n\npulos novos, ostensis prius cum illo Moyse et Helia in claritatis\npraerogativa, atque ita dimissis, quasi iam et officio et honore\ndispunctis, ut hoc ipsum confirmaretur propter Marcionem, societatem\nesse etiam claritatis Christi cum Moyse et Helia. Totum\nautem habitum visionis istius habemus etiam apud Abacuc, ubi\n spiritus ex persona interdum apostolorum: Domine, audivi auditum\ntuum, et extimui. Quem magis quam vocis caelestis illius: Hic\nest filius meus dilectus, hunc audite? Consideravi opera tua,\net excidi mente. Quando magis quam cum visa claritate eius\nnesciit quid diceret Petrus? In medio duorum animalium cognosceris,\nMoysi et Heliae. De quibus et Zacharias vidit in figura\n duarum olearum et duorum ramulorum oleae. Nam hi sunt de quibus\ndictum est illi, Duo filii opimitatis adsistunt domino universae\n terrae. Et rursum idem Abacuc: Operuit caelos virtus, utique\nnubilo illo, et splendor eius ut lux erit, utique qua etiam vestitus\neius refulsit. Et si commemoremur promissionis Moysi, hic invenietur\nexpuncta. Cum enim desiderasset conspectum domini Moyses\n dicens, Si ergo inveni gratiam coram te, manifesta te mihi,\nut cognoscenter videam te, eum conspectum desiderans in quo\nhominem esset acturus, quod propheta sciebat. Ceterum de dei\nfacie iam audierat, Nemo homo videbit me et vivet. Et hunc,\ninquit, sermonem quem dixisti, faciam tibi. Et rursus Moyses:\nOstende mihi gloriam tuam. Et dominus similiter de futuro: Ego\n \n\npraecedam in gloria mea, et reliqua. Et in novissimo: Et tunc\nvidebis posteriora mea. Non lumbos, nec suras, sed quam desideraverat\ngloriam in posterioribus temporibus revelandam. In qua\nfacie ad faciem visibilem se ei repromiserat, etiam ad Aaronem\ndicens, Et si fuerit prophetes in vobis, in visione cognoscar illi, \net in visione loquar ad eum, non quomodo ad Moysen: Os ad os\nloquar ad eum in specie (utique hominis, quam erat gestaturus),\nnon in aenigmate. Nam et si Marcion noluit eum colloquentem\ndomino ostensum, sed stantem, tamen et stans os ad os\nstabat et faciem ad faciem cum illo, inquit, non extra illum, in\ngloriam ipsius, nedum in conspectu. De qua gloria non aliter\nillustratus discessit a Christo quam solebat a creatore, proinde tunc\noculos percutere filiorum Israelis quemadmodum et nunc excaecati\nMarcionis, qui hoc quoque argumentum adversus se facere\nnon vidit. \n",
            "21":"\n Suscipio in me personam Isra(??)lis. Stet Christus Marcionis et \nexclamet: O genitura incredula, quousque ero apud vos? Quousque \nsustinebo vos? Statim a me audire debebit: Quisquis es,\ná¼ÏÎµÏÏá½¹Î¼ÎµÎ½Îµ, prius ede quis sis, et a quo venias, et quod in nobis\ntibi ius? Usque adhuc creatoris est totum apud te. Plane si\nab illo venis, et illi agis, admittimus increpationem. Si vero ab\nalio, dicas velim, quid nobis unquam de tuo commisisti, quod credere\ndebuissemus, ut exprobres incredulitatem, qui nec te ipsum\naliquando nobis revelasti? Quam olim apud nos agere coepisti,\nut tempus queraris? In quibus nos sustinuisti, ut patientiam imputes?\nAsinus de Aesopi puteo modo venis, et iam exclamas.\nSuscipio adhuc et personam discipulorum, in quos insiliit. O natio\n \n\nincredula, quamdiu ero vobiscum, quamdiu vos sustinebo? Hanc\neruptionem eius utique hoc modo iustissime repercuterem: Quisquis\nes, á¼ÏÎµÏÏá½¹Î¼ÎµÎ½Îµ, prius ede qui sis, a quo venias, quod tibi\nius sit in nobis? Usque adhuc, puto, creatoris es, et ideo secuti\nsumus recognoscentes omnia illius in te. Quodsi ab illo venis,\nadmittimus increpationem. Si vero alii agis, oro te, dicas, quid\nnobis aliquando commisisti duntaxat de tue, quod iam credidisse\ndebussemus, ut exprobres incredulitatem, qui nec auctorem tuum\nusque adhuc edis? Quam olim autem apud nos agere coepisti, ut\ntempus quoque opponas? In quibus autem nos sustinuisti, ut et\npatientiam iactes? Asinus de Aesopi puteo modo huc apparuit, et\niam exclamat. Quis non ita iniustitiam increpationis retudisset, si\neius eum credidisset qui nondum queri debuisset? Nisi quod nec\nille eos insilisset, si non olim apud illos in lege, in prophetis,\nin virtutibus et beneficiis deversatus incredulos semper fuisset expertus.\n Sed ecce Christus diligit parvulos, tales esse docens debere\n qui semper maiores velint esse. Creator autem ursos pueris immisit,\nulciscens Helisaeum propheten convicia ab eis passum.\nSatis impudens Antithesis, cum tam diversa committit, parvulos et\npueros, innocentem adhuc aetatem et iudicii iam capacem, quae\nconviciari poterat, ne dicam blasphemare. Qua ergo iustus\ndeus, nec pueris impiis pepercit, exigens maiori aetati honorem,\net utique magis a minore; qua vero bonus, adeo diligit parvulos,\nut apud Aegyptum benefecerit obstetricibus, protegentibus partus\nHebraeos periclitantes edicto Pharaonis. Ita et haec affectio Christi\ncum creatore est. Iam nunc deus Marcionis, qui connubium adversatur,\nquomodo videri potest parvulorum dilector, quorum tota\ncausa connubium est? Qui semen odit, fructum quoque exsecretur\nnecesse est. Nae ille saevior habendus Aegyptio rege. Nam\nPharao educari non sinebat infates, iste nec nasci, auferens vitam\nillis etiam decem mensium in utero. At enim quanto credibilius ut\neius deputetur affectio in parvulos qui benedicendo connubium in\npropagationem generis humani ipsum quoque fructum connubii benedicendo\npromisit, qui de infantia primus est? Repraesentat crea-\n \n\ntor ignium plagam Helia postulante in illo pseudopropheta. Agnosco \niudicis severitatem. E contrario Christi in eandem animadversionem\ndestinantes discipulos super illum viculum Samaritarum. \nAgnoscat et haereticus ab eodem severissimo iudice promitti hanc\nChristi lenitatem. Non contendet, inquit, nec vox eius in platea \naudietur: harundinem quassatam non comminuet, et linum fumigans\nnon extinguet. Talis utique multo magis homines non erat crematurus.\nNam et tunc ad Heliam, Non in igni, inquit dominus, sed \nin spiritu miti. At enim humanissimus deus cur recusat eum qui \nse tam individuum illi comitem offert? Si quia superbe vel ex\nhypocrisi dixerat, Sequar te quocunque ieris, ergo aut superbiam\naut hypocrisin recusandam iudicando iudicem gessit. Et utique\ndamnavit quem recusavit, non secuturum scilicet salutem, Nam\nsicut ad salutem vocat quem non recusat, vel etiam quem ultro\nvocat, ita in perditonem damnat quem recusat. Illi autem causato\npatris sepulturam cum respondet, Sine mortui sepeliant \nmertuos suos, tu autem vade et annuntia regnum dei, utramque\nlegem creatoris manifeste confirmavit, et de sacerdotio in\nLevitico prohibentem sacerdotes supremis etiam parentum interesse\n(Super omnem, inquit, animam defunctam sacerdos non \nintroibit, et super patrem suum non contaminabitur), et de devotione\nin Aritbmis; nam et illic qui se deo voverit inter cetera \niubet ne super ullam animam introeat defunctam, ne super patris\nquidem aut matris aut fratris. Puto autem et devotioni et sacerdotio\ndestinabat quem praedicando regno dei imbuerat. Aut si non\nita est, satis impius pronuntiandus qui nulla ratione legis intercedente\nsepulturas parentum despici a filiis imperabat. Cum vero et \ntertium illum prius suis valedicere parantem prohibet retro respe-\n \nctare, sectam creatoris exequitur. Hoc et ille noluerat fecisse\nquos ex Sodomis liberarat. \n",
            "22":"\n Adlegit et alios septuaginta apostolos super duodecim. Quo\n enim duodecim secundum totidem fontes in Elim, si non et septuaginta\n secundum totidem arbusta palmarum? Antitheses plurimum\ncausarum diversitas fecit, non potestatum. Sed qui diversitatem\ncausarum non respexit, facile eam potestatum existimavit. Profectionem\nfiliorum Israelis creator etiam illis spoliis aureorum et\nargenteorum vasculorum et vestium praeter oneribus consparsionum\n offarcinatam educit ex Aegypto, Christus autem nec virgam\ndiscipulis in viam ferre praescripsit. Illi enim in solitudinem promovebantur,\nhi autem in civitates mittebantur. Considera causarum\nofferentiam, et intelleges unam et eandem potestatem quae\nsecundum penuriam et copiam expeditionem suorum disposuit, proinde\nper civitates abundaturam circumcidens sicut et egituram per\nsolitudinem struxerat. Etiam calciamenta portare vetnit illos. Ipse\nenim erat sub quo nec in solitudine per tot annos populus calciamenta\ndetriverat. Neminem, inquit, per viam salutaveritis. O\nChristum destructorem prophetarum, a quibus hoc quoque accepit!\nHelisaeus, cum Giezin puerum suum mitteret in viam ad filium\n Sunamitidis resuscitandum de morte, puto sic ei praccepit: Accinge\nlumbos tuos et sume bacillum meum in manum et vade: quemcunque\nconveneris in via, ne benedixeris cum, id est no salutaveris,\net qui te benedixerit, ne responderis ei, id est ne resalutaveris.\nQuae est enim inter vias benedictio nisi ex occursu mutua\n salutatio? Sic et dominus, In quam introissent domum, pacem\nei dicere. Exemplo eoem est. Mandavit enim et hoc Helisaeus,\n cum introisset ad Sunamitin, diceret ei, Pax viro tuo, pax filio\n \n\ntuo. Haec erunt potius nostrae Antitheses, quae comparant, non\nquae separant Christum. Dignus est autem operarius mercede sua, \nquis magis pronuntiarit quam deus index? quia et hoc ipsum iudicare\nest, dignum facere mercede operarium. Nulla retributio non\nex indicatione constitit. Iam nunc et hic lex consiguatur creatoris,\netiam boves operantes dignos operarios mercede iudicantis. Bovi, \ninquit, terenti os non colligabis. Quis tam praestans in homines\nnisi qui et in pecudes? Quodsi et Christus dignos pronuntiat mercede\noperarios, excusavit pracceptum illud creatoris de vasis aureis\net argenteis Aegyptiorum auferendis. Qui enim villas et urbes\noperati fuerant Aegyptiis, digni utique operarii mercede, non ad\nfraudem sunt instructi, sed ad mercedis compensationem, quam\nalias a dominatoribus exigere non poterant. Regnum dei neque\nnovum neque inauditum sic quoque confirmavit, dum illud iubet\nannuntiari appropinquasse. Quod enim longe fuerat aliquando, id \npotest dici appropinquasse. Si autem nunquam retro fuisset antequam\nappropinquasset, nec dici potuisset appropinquasse quod nunquam\nlonge fuisset. Omne quod novum et incognitum est, subitum\nest. Omne quod subitum est cum annuntiatur, tunc primum speciem\ninducens tunc primum accipit tempus. Ceterum nec retro\ntardasse poterit, quamdiu non annuntiabatur, nec ex quo annuntiari\ncoeperit, appropinquasse. Etiam adicit, ut eis qui illos non recepissent\ndicerent, Scitote tamen appropinquasse regnum dei. Si \nhoc non et comminationis gratia mandat, vanissime mandat. Quid\nenim ad illos si appropinquaret regnum, nisi quia cum iudicio appropinquat?\nin salutem scilicet eorum qui annuntiationem eius recepissent.\nQuomodo, si comminatio potest sine executione, habes deum\nexecutorem in comminatore et iudicem in utroque? Sic et pulverem\niubet excuti in illos, in testificationem, et harentia terrae eorum,\n \n\nnedum communicationis reliquae. Si enim inhumanitas et inhospitalitas\nnullam ab eo relaturae sunt ultionem, cui rei praemittit\ntestificationem, minas utique portendentem? Porro cum etiam creater\n in Deuteronomio Ammonitas et Moabitas probibeat recipi in\necclesiam, quod populum Aegypto profectum inhumane et inhospitaliter\ncopiis defraudassent, ergo in Christum inde manasse constabit\n communicationis interdictum, ubi habet formam, Qui vos\n spernit, me spernit. Hoc et Moysi creator: Non te contempserunt,\nsed me. Tam enim apostolus Moyses quam et apostoli\nprophetae. Aequanda erit auctoritas utriusque officii, ab uno codemque\ndomino apostolerum et prophetarum. Quis nunc dabit\n potestatem calcandi super colubros et scorpios? Utrumne omnium\nanimalium dominus, an nec unius lacertae deus? Sed bene quod\ncreator hanc potestatem etiam parvulis pueris per Esaiam repromisit,\n conicere manum in cavernam aspidum et in cubile natorum\naspidum, nec omnino laedi. Et utique scimus (salva simplicitate\nscripturae, nam nec et ipsae bestiae nocere potuerunt ubi fides\nfuerit) figurate scorpios et colubros portendi spiritalia malitiae, quorum\nipse quoque princeps in serpentis et draconis et emiuentissimae\ncuiusque bestiae nomine deputetur penes creatorem, largitum\nhanc potestatem priori Christo suo, sicut nonagesimus psalmus ad\n eum: Super aspidem et basiliscum incedes, et conculcabis leonem\n et draconem. Sicut etiam Esaias: Illa die superducet dominus deus\nmachaeram sanctam, magnam et fortem, Christum scilicet suum, in\ndraconem illum, colubrum magnum et tortuosum, et interficiet eum\n illa die. Sed cum idem, Via munda et via sancta vocabitur, et non\ntransibit illic immundum, nec erit illic via immunda, qui autem\ndispersi erunt, vadent in ea, et non errabunt, et non erit iam\nillic leo, nec ex bestiis pessimis quicquam ascendet in eam, nec\ninvenietur illic, cum via fidem demonstret, per quam ad deum\nperveniemus, iam tunc eidem viae, id est fidei, hanc evacuationem\net subiectionem bestiarum pollicetur. Denique et tempora\n \npromissionis congruere invenias, si quae antecedunt legas: Invalescite \nmanus dimissae et genua resoluta: tunc patefient oculi caecorum,\net aures exaudient sudorum: tunc saliet claudus ut cervus,\net clara erit lingua mutorum. Igitur ubi medicinarum edidit beneficia,\ntunc et scorpios et serpentes sanctis suis subdidit, ille scilicet\nqui hanc potestatem, ut et aliis praestaret, prior acceperat a patre\net secundum ordinem praedicationis exhibuit. \n",
            "23":"\n Quis dominus caeli invocabitur qui non prius factor ostenditur? \nGratias enim, inquit, ago, et confiteor, domine caeli, quod \nea quae erat abscondita sapientibus et prudentibus, revelaveris\nparvulis. Quae ista? et cuius? et a quo abscondita? et a quo\nrevelata? Si a deo Marcionis abscondita et revelata, qui omnino\nnihil praemiserat in quo aliquid absconditum esse potuisset, non\nprophetias, non parabolas, non visiones, non ulla rerum aut verborum\naut nominum argumenta per allegorias et figuras vel aenigmatum\nnebulas obumbrata, sed ipsam magnitudinem sui absconderat,\nquam cum maxime per Christum revelabat, satis inique. Quid enim\ndeliquerant sapientes et prudentes, ut absconderetur illis deus, ad\nquem cognoscendum non suffecerat sapientia atque prudentia illorum?\nNulla via data ab ipso per aliquam operum praedicationem,\nvel vestigia, per quae sapientes atque prudentes deducerentur.\nQuamquam et is in aliquo deliquissent erga deum ignotum, pone\nnunc notum, non tamen zeloten eum experiri debuissent, qui dissimilis\ncreatoris inducitur. Igitur si nec materias praemiserat, in\nquibus aliquid occultasset, nec reos habuerat, a quibus occultasset,\nnec debuerat occultasse, etiam si habuisset, iam nec revelator ipse\nerit, qui absconditor non fuit, ita nec dominus caeli nec pater\nChristi, sed ille in quem competunt omnia. Nam et abscondit praemisso\nobscuritatis propheticae instrumento, cuius intellectum fies\nmereretur (Nisi enim credideritis, non intellegetis) et reos habuit \nsapientes atque prudentes ex ipsis operibus tot ac tantis inteliegibilem\ndeum non requirentes vel perperam in illum philesophentes, \net ingenia haereticis subministrantes, et novissime zelotes est.\nDenique olim hoc per Esaiam contionabatur quod Christus gratulaur:\nPerdam sapientiam sapientium et prudentiam prudentium ce- \n \n\nlabo. Sicut et alibi tam abscondisse quam revelaturum esse significat:\n Et dabo illis thesauros abscontitos, invisibiles aperiam illis.\n Et rursus: Quis alius desiciet signa ventriloquorum et divinatines\nex corde, avertens in posteriora sapientes et cogitationes eorum\ninfatuans? Si autem et Christum suum illuminatorem nationum\n designavit: Posui te in lucem nationum, quas interpretamur in\nnomine parvulorum, sensu scilicet retro parvas et imprudentia infates,\niam vero et humilitate fidei pusillas, facilius utique credemus\neundem etiam parvulis revelasse per Christum qui et retro\nabsconderit et per Christum revelationem repromiserit. Aut si deus\nMarcionis ea quae a creatore abscondita retro fuerant patefecit,\nergo iam creatori negotium gessit, res eius edisserens. Sed in destructionem,\ninquis, uti traduceret eas. Ergo illis traduxisse debuerat\nquibus creator abscondidit, sapientibus et prudentibus. Si\nenim benignitate faciebat, illis erat agniti praestanda quibus fuerat\nnegata, non parvulis, quibus nihil creator inviderat. Et tamen\nusque adhuc, puto, probamus exstructionem potius legis et prophetarum\n inveniri in Christo quam destructionem. Omnia sibi tradita\ndicit a patre. Credas, si creatoris est Christus, cuius omnia,\nquia non minori se tradidit omnia filio creator, quae per eum\ncondidit, per sermonem suum scilicet. Ceterum si á¼ÏÎµÏÏá½¹Î¼ÎµÎ½Î¿Ï\nille, quae sunt omnia quae illi a patre sunt tradita? Quae sunt\ncreatoris? Ergo bona sunt quae pater filio tradidit, et bonus iam\ncreator, cuius omnia bona sunt, et ille iam non bonus, qui in aliena\nbona invasit, ut filio traderet, docens alieno abstinere. Certe mendicissimus\nqui nec filium unde ditaret habuit nisi de alieno. Aut\nsi nihil de creatoris traditum est ei a patre, ecquomodo hominem\ncreatoris sibi vindicat? Aut si solus homo ei traditus est, omnia\nhomo non est. Scriptura autem omnium edicit traditionem filio\nfactam. Sed et si Omnia ad hominum genera id est ad omnes nationes,\n interpretaberis, et has filio tradidisse creatoris est: Dabo\ntibi gentes haereditatem tuam et possessionem tuam terminos terrae.\nAut si habet et ipse aliqua sua, quae omnia filio traderet,\npariter cum homine creatoris, ostende unum aliquod ex omnibus\nin fidem, in exemplum, ne tam merito non credam eius esse omnia\ncuius nihil video quam merito credam etiam quae non video eius\n \n\nesse cuius sunt universa quae video. Sed, Nemo scit qui sit ater, \nnisi filius, et qui sit filius, nisi pater, et cuicunque filius revelaverit.\nAtque ita Christus ignotum deum praedicavit. Hinc enim et\nalii haeretici fulciuntur, opponentes creatorem omnibus notum, et\nIsra(??)li secundum familiaritatem et nationibus secundum naturam.\nEt quomodo ipse tetstatur nec Isra(??)li cognitum se? Isra(??)l autem \nme non cognovit, et populus me non intellexit; nec nationibus:\nEcce enim nec de nationibus, inquit, nemo. Propter quod et illas \nstillicidium situlae deputavit, et Sionem tanquam speculam in vinea\ndereliquit. Vide ergo an confirmatio sit propheticae vocis exprobrantis\nignorantiam in dum humanam, quae fuerit ad filium usque.\nNam et ideo subtexuit ab eo cognosci patrem cui filius revelaverit,\nquoniam ipse erat qui positus a patre illuminatio nationum annuntiabatur,\nutique de deo illuminandarum, etiam IsraÄlis, utique per\nagnitionem dei pleniorem. Ita non proficient argumenta in fidem\ndie alterius quae creatori competere possunt, quia quae non competunt\ncreatori, haec poterunt in fidem proficere dei alterius, Si\net sequentia inspicias, Beati oculi, qui vident quae videtis: dico enim \nvobis, quia prophetae non viderunt quae vos videtis, de superiori\nsensu descendunt, adeo neminem, ut decuit, deum cognovisse,\nquando nec prophetae vidissent quae sub Christo videbantur. Nam\nsi non meus esset Christus, nec prophetarum hoc in loco mentionem\ncollocasset. Quid enim mirum si non viderant res dei ignoti,\net tanto post aevo revelati? Quae autem fuisset felicitas eorum,\nqui tunc videbant que alii merito vidisse non poterant si non erant\nconsecuti repraesentationem eorum quae nunquam praedicarant, nisi\nquoniam qui poterant vidisse aeque dei sui res, quas etiam praedicaverant,\nnon tamen viderant? Haec autem felicitas erit aliorum qui\nvidebant quae alii tantum praedicaverant. Denique ostendemus,\n \n\net Iam ostendimus, ea visa in Christo quae fuerant praedicata, abscondita\ntamen et ab ipsis prophetis, ut absconderentur et a sapientibus\net a prudentibus saeculi. In evangelio veritatis legis doctor\n dominum aggressus, Quid faciens, inquit, vitam aeternam consequart?\nIn h(??)eretico vita solummodo posita est, sine aeternae mentione,\nut doctor de (??)a vita videatur consuluisse quae in lege promittitur\n a creatore longaeva, et dominus ideo illi secundum\n legem responsum dedisse, Diliges dominum deum tuum ex toto\ncorde tuo et ex tota anima tua et totis viribus tuis, quoniam de\nlege vitae sciscitabatur. Sed sciebat utique legis doctor quo pacto\nvitam legalem consequi posset, ut non de ea interrogasset cuius\nregulas etiam docebat. Sed quia et mortui iam suscitabantur a\nChristo, exsuscitatus ad spem aeternae vitae per exempla recidivae,\nne plus aliquid observationis exigeret sublimior spe, idcirco\nconsuluit de aeternae vitae consecutione. Itaque dominus, ut nec\nipse alius, nec aliud novum inferens praeceptum quam quod principaliter\nad omnem salutem et utramque vitam facit, ipsum caput\nei legis opponit, omnifariam diligendi dominum deum suum. Denique\nsi de vita longaeva et ille consuluit et Christus respondit,\nquae sit penes creatorem, non de aeterna, quae sit penes Marcionis\ndeum, quemodo consequitur aeternam? Non utique eodem\nmodo quo et longaevam. Pro differentia enim mercedum operarum\nquoque credenda distantia est. Ergo non ex dilectione dei tui consequetur\nvitam aeternam Marcionites, sicut longaevam dilector\ncreatoris. Sed quale est ut non magis diligendus sit qui aeternam\npollicetur, si diligendus est qui longaevam repromittit? Ergo\neiusdem erit utraque vita, cum eadem est utrique vitae captanda\ndisciplina. Quod creator docet, id et Christo opus est\n \n\ndiligi ut praestet, interveniente et hic illa praescriptione qua\nfacilius apud eum debeant credi maiora apud quem minora praecedunt\nquam quam apud eum cui nullam de maioribus fidem aliqua minora\npraeparaverunt. Viderit nunc si aeternam nostri addiderunt. Hoc\nmihi satis est, quod Christus ille aeternae, non longae, vitae\ninvitator de longaeva consultus, quam destruebat, non ad aeternam\npotius exhortatus est hominem, quam inferebat. Quid, oro\nte, fecisset Christus creatoris, si qui creatori diligendo aedificaverat\nhominem, non erat creatoris? Credo, negasset diligendum creatorem. \n",
            "24":"\n Cum in quodam loco orasset ad patrem illum superiorem, satis \nimpudentibus et temerariis oculis suspiciens ad caelum creatoris, a\nquo tam aspero et saevo et grandine et fulmine potuisset elidi,\nsicut et Hierusalem suffigi ab eo potuit, aggressus eum ex discipulis\nquidam, Domine, inquit, doce nos orare, sicut et Ioannes \ndiscipulos suos docuit, scilicet quia alium deum aliter existimaret\norandum. Hoc qui praesumpserat, prius est probet alium deum\neditum a Christo. Nemo enim ante voluisset orare nosse quam\ndidicisset quem oraret. Igitur si didicerat, proba. Si nusquam\nusque adhuc probas, scito illum in creatorem formam orationis\npostulasse, in quem etiam discipuli Ioannis orabant. Sed quia\net Ioannes novum aliquem ordinem orationis induxerat, ideo\nhoc et a Christo discipulus eius expostulandum non immerito\npraesumpserat, ut et illi de proprio magistri sui instituto non\nalium, sed aliter, deum orarent. proinde nec Christus ante\norationis notitiam discipulo contulisset quam dei ipsius. Ita et\nipse in eum docuit orationem quem discipulus usque adhuc noverat.\nDenique sensus orationis quem deum sapiant recognosce. Cui dicam,\nPater? ei qui me omnino non fecit, a quo originem non \ntraho, an ei qui me faciundo et instruendo generavit? A quo spiritum\nsanctum postulem? a quo nec mundialis spiritus praestatur,\n \nau a quo fiunt etiam angeli spiritus, cuius et in primordio spiritus\nsuper squas ferebatur? Eius regnum optabo venire quem nunquam\nregem gloriae audivi, an in cuius manu etiam corda sunt regum?\n Quis dabit mihi panem cotidianum? qui nec milium mihi condit,\nan qui etiam de caelo panem angelorum cotidianum populo suo\n praestitit? Quis mibi delicta dimittet? qui ea non iudicando non\nretinet, an qui, si non dimiserit, retinebit, ut iudicet? Quis non\nsinet nos deduci in templationem? quem poterit temptator non\ntimere, an qui a primordio temptatorem angelum praedamnavit?\nHoc ordine qui alii deo supplicat et non creatori, non orat illum,\n sed infamat. Proinde a quo petam, ut accipiam? apud quem quaeram,\nut inveniam? ad quem pulsabo, ut aperiatur mihi? quis habet\npetenti dare, nisi cuius omnia, cuius sum etiam ipse qui peto?\nQuid autem perdidi apud deum illum, ut apud eum quaeram et\ninveniam? Si sapientiam atque prudentiam, has creator abscondit.\nApud (??)um ergo quaeram? Si salutem et vitam, et has apud creatorem?\nNihil alibi quaeretur ut inveniatur quam ubi latuit ut appareat.\nSic nec aliorsum pulsabo quam unde sum functus. Denique\nsi accipere et invenire et admitti laboris et instantiae fructus\nest illi qui petiit et quaesivit et pulsavit, intellege haec a creatore\nmandari et repromitti. Ille enim deus optimus ultro veniens ad\npraestandum non suo homini nullum illi laborem nec instantiam\nindixisset. Iam enim non optimus, si non ultro daret non petenti,\net invenire praestaret non quaerenti, et aperiret non pulsanti.\nCreator autem potuit indicere ista per Christum, ut, quia delinquendo\nhomo offenderat deum suum, laboraret, et instantia petendi\n acciperet, et quaerendi inveniret, et pulsandi introiret. Sic et praemissa\nsimilitudo nocturnum panis petitorem amicum facit non\nalienum, et ad amicum pulsantem, non ad ignotum. Amicus autem,\netiam si offendit, magis creatoris est homo quam dei Marcionis.\nItaque ad cum pulsat ad quem ius illi erat, cuius ianuam norat,\nquem habere panes sciebat, cubantem iam cum infantibus, quos\nnasci voluerat. Etiam quod sero pulsatur, crealoris est tempus.\nIllius et serum cuius saeculum et saeculi occasus. Ad deum autem\n \n\nnovum nemo sero pulsasset, tantum quod lucescentem. Creator\nest qui et ianuam olim nationibus clauserit, quae olim pulsabatur\nIudaeis; is et exsurgit et dat, et si iam non quasi amico, non\ntamen quasi extraneo homini, sed quasi molesto, inquit. Molestum\nautem tam cito deus recens neminem pati potuit. Agnosce igitur\net patrem quem etiam appellas creatorem. Ipse est qui scit quid\nfilii postulent. Nam et panem petentibus de caelo dedit manna, et\ncarnem desiderantibus emisit ortygometram; non serpentem pro \npisce, nec scorpium pro ovo. Illius autem erit non dare malum\npro bono cuius utrumque sit. Ceterum deus Marcionis non habens\nscorpium non poterat id se dicere non daturum quod non habebat,\nsed ille qui habens et scorpium non dat. Itaque et spiritum sanctum\nis dabit apud quem est et non sanctus. Cum surdum daemonium\nexpulisset (ut et in ista specie curationis Esaiae occurrisset), \nin Beelzebub dictus eicere daemonia, Si ego, inquit, in \nBeelzebub eicio daemonia, filii vestri in quo eiciunt? hac voce\nquid magis portendit quam in eo eicere se in quo et filii eorum?\nIn virtute scilicet creatoris. Nam si putas sic accipiendum: Si\nego in Beelzebub, filii vestri in quo? quasi illos suggillaret in\nBeelzebub eicientes, resistet tibi prior sensus, non posse satanam\ndividi adversus semetipsum. Adeo nec illi in Beelzebub eiciebant,\nsed, ut diximus, in virtute creatoris, quam ut intellegi faceret,\nsubiungit: Quodsi ego in digito dei expello daemonia, ergone appropinquavit \nin vos regnum dei? Apud Pharaonem enim venefici \nilli adhibiti adversus Moysen virtutem creatoris digitum dei appellaverunt.\nDigitus dei est hoc quod significaret etiam modicum,\nvalidissimum tamen. Hoc et Christus ostendens, commemorator,\nnon obliterator, vetustatum scilicet suarum, virtutem dei digitum\ndei dixit non alterius intellegendum quam eius apud quem hoc\nerat appellata. Ergo et regnum ipsius appropinquaverat cuius et\nvirtus digitus vocabatur. Merito igitur applicuit ad parabolam fortis \nillius armati, quem validior alius oppressit, prinoipem daemoniorum,\nquem Beelzebub et satanam supra dixerat, significans digito\ndei oppressum, non creatorem ab alio deo subactum. Ceterum\nquomodo adhuc staret regnum eius in suis terminis et legibus et\nofficiis quem, licet intergro mundo, vel sic potuisset videri superasse\n \n\nvalidior ille deus Marcionis, si non secundum legem eius etiam\nMarcionitae morerentur, in terram defiuendo, saepe et a scorpio\ndocti non esse superatum creatorem? Exclamat mulier de turba,\n Beatum uterum, qui illum portasset, et ubera, quae illum educassent.\nEt dominus, Immo beati, qui sermonem dei audiunt et faciunt.\nQuia et retro sic reiecerat matrem aut fratres, dum auditores\net obsecutores dei praefert. Nam nec hic mater assistebat\nilli. Adeo nec retro negaverat natum. Cum id rursus audit,\nrursus proinde felicitatem ab utero et uberibus matris suae transtulit\nin discipulos, a qua non transtulisset si eam non haberet. \n",
            "25":"\n Alibi malo purgare quae reprehendunt Marcionitae in creatore.\nHic enim sufficit si ea in Christo reperiuntur. Ecce inaequalis et\nipse, inconstans, levis, aliud docens aliud faciens, iubet omni pelenti\n dare, et ipse signum petentibus non dat. Tanto aevo lucem\n suam ab hominibus abscondit, et negat lucernam abstruendam, sed\nconfirmat super candelabrum proponendam, ut omnibus luceat. Vetat\n remaledicere, multo magis utique maledicere, et Vae ingerit\npharisaeis et doctoribus legis. Quis est tam similis dei mei Christus\nnisi ipsius? Saepe iam fiximus nullo modo potuisse illum\ndestructorem legis denotari si alium deum promulgasset. Ideo et\ntunc pharisaeus, qui illum vocaret ad prandium, retractabat penes\nse cur non prius tinctus esset quam recubuisset, secundum legem,\nqui deum legis circumferret. Iesus autem etiam interpretatus est\nei legem, dicens illos calicis et catini exteriora emundare, interiora\nautem ipsorum plena esse rapina et iniquitate, ut significaret vasculorum\nmunditias hominum esse intellegendas apud deum; quia et\npharisaeus de homine, non de calice illoto, apud se tractaverat.\nIdeo exteriora, inquit, calicis lavatis, id est carnem, interiora au-\n \n\ntem vestra non emundatis, id est animam; adiciens, Nonne qui\nexteriora fecit, id est carnem, et interiora fecit, id est animam?\nquo dicto aperte demonstravit ad eundem deum pertinere munditias\nhominis exterioris et interioris cuius uterque sit, praeponentis\nmisericordiam non modo lavacro hominis, sed etiam sacrificio.\nSubiungit enim, Date quae habetis eleemosynam, et omnia munda\nerunt vobis. Quodsi et alius potest deus misericordiam mandasse,\nnon tamen ante quam cognitus. Porro et hic apparet illos non de\ndeo increpitos, sed de eius disciplina a quo illis et figurate vasculorum\nmunditiae et manifeste misericordiarum opera imperabantur.\nSic et holuscula decimantes, vocationem autem et dilectionem dei \npraetereuntes, obiurgat. Cuius dei vocationem et dilectionem, nisi\nouius et rutam et mentam ex forma legis de decimis offerebant?\nTotum enim exprobrationis hoc erat quod modica curabant, ei\nutique cui maiora non exhibebant, dicenti, Diliges dominum deum \ntuum, ex toto corde tuo, et ex tota anima tua, et ex totis viribus\ntuis, qui te vocavit ex Aegypto. Ceterum nec tempus admisisset,\nut Christus tam praecoquam, immo tam acerbam adhuc dilectionem\nexpostularet. novo et recenti deo, ne dixerim nondum\npalam facto. Primatum quoque captantes locorum et honorem salutationum\ncum incusat, sectam creatoris administrat, eiusmodi\nprincipes Sodomorum archontas appellantis, prohibentis etiam confidere \nin praepositos, immo et in totum miserrimum hominem\npronuntiantis qui spem habet in homine. Quodsi propterea quis\naffectat principatum, ut de officiis aliorum glorietur, quia officia\nvetuit eiusmodi sperandi et confidenti in hominem, idem et affectatores\nprincipatuum increpuit. Invehitur et in doctores ipsos\nlegis, quod onerarent alios importabilibus oneribus, quae ipsi ne \ndigito quidem aggredi auderent, non legis onera suggillans quasi\ndetestator eius. Quomodo enim detestator, qui cum maxime potiora\nIegis praetereuntes incusabat, eleemosynam et vocationem et dilectionem\ndei, ne haec quidem gravia, nedum decimas rutarum et\nmunditias catinorum? Ceterum excusandos potius censuisset si\nimportabilia portare non possent. Sed quae onera taxat? quae ipsi\nde sue exaggerabant, docentes praecepta, doctrinas hominum, com-\n \n\n modorum suorum causa, iungentes domum ad domum, ut quae\nproximi sunt auferrent, clamantes populum, amantes munera, sectantes\nretributionem, diripientes iudicata pauperum, uti esset illis\nvidua in rapinam et pupillus in praedam. De quibus idem Esaias:\n Vae qui valent in Hierusalem; et rursus: Qui vos postulant, dominantur\nvestri. Qui magis quam legis doctores? Hi si et Christo\ndisplicebant, ut sui displicebant. Alienae enim legis doctores non\n omnino pulsasset. Cur autem Vae audiunt etiam quod aedificarent\nprophetis monimenta interemptis a patribus eorum, laude potius\ndigni, qui ex isto opere pietatis testabantur se non consentire factis\npatrum, si non erat xelotes, qualem arguunt Marcionitae, delicta\npatrum de filiis exigentem usque\n in quartam nativitatem? Quam\nvero clavem habebant legis doctores nisi interpretationem legis? ad\n cuius intellectum neque ipsi adibant, non credentes scilicet (Nisi\nenim credideritis, non intellegetis), neque alios admittebant, utique\ndocentes praecepta potius et doctrinas hominum. Qui ergo nec\nipsos introeuntes nec aliis aditum praestantes increpabat, obtrectator\nhabendus est legis an fautor? Si obtrectator, placere debebant\net praeclusores legis, si fautor, iam non et aemulus legis. Sed\nhaec omnia ad infuscandum creatorem ingerebat, ut saevum, erga\nquem delinquentes Vae habituri essent. Et quis saevum non potius\ntimeret provocare deficiendo ab eo? Tanto magis ergo demerendum\ndocebat quem timendum ingerebat. Sic oportebat Christum\ncreatoris. \n",
            "26":"\n Merito itaque non placebat illi hypocrisis pharisaeorum, labiis\n scilicet amatium deum, non corde. Cavete, inquit discipulis, a\nfermento pharisaeorum, quod est hypocrisis, non praedicatio creatoris.\nOdit contumaces patris filius, non vult suos tales existere\nin illum, non in alium, in quem hypocrisis fuisset admissa, cuius\nexemplum a discipulis caveretur. Ita pharisaeorum prohibet exemplum.\nIn eum prohibebat illud admitti in quem admittebant pharisaei.\nIgitur quoniam hypocrisim eorum taxarat, utique celantem\nocculta cordis et incredulitatis secreta superficialibus officiis obumbrantem,\nquae clavem agnitionis habens nec ipsa introiret nec\n alios sineret, ideo adicit, Nihil autem opertum, quod non patefiet,\net nihil absconditum, quod non dinoscetur; ne quis existimet illum\n \ndei ignoti retro et occulti revelationem et adagnitionem intentare,\ncum subiciat etiam quae inter se mussitarent vel tractarent,\nscilicet super ipso dicentes, Hic non expellit daemonia nisi \nin Beelzebub, in apertum processura, et in ore hominum futura,\nex evangelii promulgatione. Dehinc conversus ad discipulos, Dico \nautem, inquit, vobis, amicis, nolite terreri ab eis qui vos solummodo\noccidere possunt, nec post hoc ullam in vobis habent potestatem.\nSed iis erit Esaias praedicens: Vide quomodo iustus \naufertur, et nemo advertit. Demonstrabo autem vobis quem timeatis: \nTimete eum qui postquam occiderit, potestatem habet mittendi\nin gehennam; creatorem utique significans: Itaque dico vobis,\nhunc timete. Et hoc in loco sufficeret mihi si quem timeri iubet\noffendi vetat, et quem offendi vetat demereri iubet, et qui haec\nmandat ipsius est cui timendo et non offendendo et demerendo\nprocurat. Sed habeo et de sequentibus sumere. Dico enim vobis, \nomnis qui confitebitur in me coram hominibus, confitebor in illo\ncoram deo. Qui confitebuntur autem in Christo, occidi habebunt\ncoram hominibus, nihil utique amplius passuri post occisionem abillis.\nHi ergo erunt quos supra praemonet ne timeant tantummodo\noccidi; ideo praemittens non timendam occisionem, ut subiungeret\nsustinendam confessionem: Et omnis qui negaverit me \ncoram hominibus, denegabitur coram deo, ab eo utique qui illum\nconfitentem confessurus fuisset. Si enim confessorem confitebitur,\nipse est qui et negatorem negabit. Porro si confessor\nest cui nihil timendum est post occisionem, negator erit cui\ntimendum est etiam post mortem. Itaque cum creatoris sit quod\ntimendum est post mortem, gehennae scilicet poena, et negator\nergo creatoris est. Si autem negator, et confessor, qui post occisionem\nnihil ab homine passurus est, a deo plane passurus si\nnegaret. Atque ita Christus creatoris est, qui ostendit negatores\nsuos creatoris gehennam timere debere. Post deterritam itaque\nnegationem sequitur et blasphemiae formidandae admonitio: Qui \ndixerit in filium hominis, remittetur illi, qui autem dixerit in\nspiritum sanctum, non remittetur ei. Quodsi iam et remissio et\n \n\nretentio delicti iudicem deum sapiunt, huius erit spiritus sanctus\nnon blasphemandus, non remissuri scilicet blasphemiam, sicut et\nsupra non negandus, occisuri scilicet etiam in gehennam. Quodsi\net blasphemiam Christus a creatore avertit, quomodo sdversarius ei\nvenerit non scio. Aut si et per haec severitatem eius infuscat,\nnon remissuri blasphemiam et occisuri etiam in gehennam, superest\nut et illius diversi dei impune et spiritus blasphemetur, et Christus\nnegetur, et nihil intersit de cultu eius deve contemptu, et sicut de\ncontemptu nulla poena, ita et de cultu nulla speranda sit merces.\nPerductos ad potestates prohibet ad interrogationem cogitare de\n responsione. Sanctus enim, inquit, spiritus docebit vos ipsa hora\nquid eloqui debeatis. Si eiusmodi documentum creatoris est, eius\n erit et praeceptum cuius praecessit exemplum. Balaam prophetes\nin Arithmis arcessitus a rege Balach ad maledicendum Israelem\ncum quo proelium inibat, simul spiritu implebatur; non ad quam\nveneral maledictionem, sed quam illi ipsa hora spiritus suggerebat\nbenedictionem pronuntiabat, ante professus apud nuntios regis,\nmox etiam apud ipsum, id se pronuntiaturum quod deus ori eius\nindidisset. Hae sunt novae doetrinae novi Christi, quas olim\nfamuli creatoris initiaverunt. Ecce plane diversum exemplum Moysi\net Christi. Moyses rixantibus fratribus ultro intercedit et iniuriosum\n increpat: Quid proximum tuum percutis? Et reicitur ab illo: Quis\nte constituit magistrum aut iudicem super nos? Christus vero\npostulatus a quodam ut inter illum et fratrem ipsius de dividunda\nhaereditate componerat, operam suam, et quidem tam probae causae,\ndenegavit. Iam ergo melior Moyses meus Christo tuo, fratrum\npaci studens, iniuriae occurrens. Sed enim optimi et non iudicis\n dei Christus, Quis me, inquit, iudicem constituit super vos?\nAliam vocem excusationis invenire non potuit ne ea uteretur qua\nimprobus vir et impius frater assertorem probitatis atque pietatis\nexcusserat. Denique probavit malam vocem, utendo ea, et malum\nfactum, pacis inter fratres componendae declinatione. Aut numquid\nindigne tulerit hoc dicto fugatum Moysen, ideoque in causa\npari disceptantium fratrum voluit illos commemoratione eiusdem\ndicti confudisse? Plane ita. Ipse enim tunc fuerat in Moyse, qui\ntalia audierat, spiritus scilicet creatoris. Puto iam alibi satis com\n \n\nmendasse nos divitiarum gloriam damnari a deo nostro, ipsos dynastas\ndetrahente de solio, et pauperes allevante de sterquilinio. \nAh eo ergo erit et parabola divitis blandientis sibi de proventu\nagrorum suorum, cui deus dicit, Stulte, hac nocte animam tuam \nreposcent; quae autem parasti, cuius erunt? Sic denique rex de \ngaxis et apothecis delitiarum suarum apud Persas gloriatus per\nEsaiam male audivit. \n",
            "27":"\n Quis nollet curam nos agere animae de victu et corpori de \nvestitu nisi qui ista homini ante prospexit et exinde praestans\nmerito curam eorum tanquam aemulam liberalitatis suae prohibet?\nqui et substantiam ipsius animae accommodavit potiorem esca, et\nmateriam ipsius corporis figuravit potiorem tunica, cuius et corvi\nnon serunt nec metunt nec in apothecas condunt, et tamen aluntur\nab ipso, cuius et lilia et foenum non texunt nec nent, et tamen\nvestiuntur ab ipso, cuius et Salomon gloriosissimus, nec ullo tamen\nflosculo cultior. Ceterum nihil tam abruptum quam ut alius praestet,\nalius de praestantia eius secure agere mandet, et quidem\nderogator ipsius. Denique si quasi derogator creatoris non vult de\neiusmodi frivolis cogitari de quibus nec corvi nec lilia laborent,\nultro scilicet pro sua vilitate subiectis, paulo post parebit. Interim\ncur illos modicae fidei incusat, id est cuius fidei? Eiusne quam\nnondum poterant perfectam exhibere deo, tantum quod revelato\ncum maxime discentes eum, an quam hoc ipso titulo debebant creatori,\nuti crederent haec illum ultro generi humano subministrare,\nnec de eis cogitarent? Nam et cum subicit, Haec enim nationes\nmundi quaerunt, non credendo scilicet in deum conditorem omnium\net praebitorem, quos pares gentium nolebat, in eundem deum\nmodicos fidei increpabat in quem gentes incredulas notabat. Porro\ncum et adicit, Scit autem pater opus esse haec vobis, prius quaeram \nquem patrem intellegi velit Christus? Si ipsorum creatorem\n \n\ndemonstrat, et bonum confirmat, qui scit quid filiis opus sit, sin\nillum alium deum, quomodo scit necessarium esse homini victum\natque vestitum, quorum nihil praestitit? Si enim scisset, praestitisset.\nCeterum si scit quae sunt homini necessaria, nec tamen\npraestitit, aut malignitate aut infirmitate non praestitit. Professus\nautem necessaria haec homini, utique bona confirmavit. Nihil enim\nmali necessarium. Et non erit iam depretiator operum et indulgentiarum\ncreatoris, ut quod supra distuli expunxerim. Porro si quae\nnecessaria scit homini alius et prospexit et praestat, quomodo\n haec ipse promittit? An de alieno bonus est? Quaerite enim,\ninquit, regnum dei, et haec vobis adicientur. Utique ab ipso.\nQuodsi ab ipso, qualis est qui aliena praestabit? Si a creatore,\ncuius et sunt, quis est qui aliena promittat? Ea si regno accedunt,\nsecundo gradu restituenda, eius est secundus gradus cuius et\nprimus, eius victus atque vestitus cuius et regnum. Ita tota promissio\ncreatoris est parabolarum status, similitudinum peraequatio,\nsi nec in alium spectant quam cui per omnia pariaverint. Sumus\nservi, dominum enim habemus deum. Succingere debemus lumbos,\nid est expediti esse ab impedimentis laciniosae vitae et implicitae.\nItem lucernas ardentes habere, id est mentes a fide\n accensas et operibus veritatis relucentes, atque ita expectare dominum,\nid est Christum. Unde redeuntem? si a nuptiis, creatoris\nest, cuius nuptiae; si non creatoris, nec ipse Marcion invitatus ad\nnuptias isset, deum suum intuens detestatorem nuptiarum. Defecit\nitaque parabola in persona domini, si non esset cui nuptiae competunt.\n In sequenti quoque parabola satis errat qui furem illum,\ncuius horam si pater familiae sciret, non sineret suffodi domum\nsuam, in personam disponit creatoris. Fur enim creator quomodo\nvideri potest, dominus totius hominis? Nemo sua furatur aut suffodit,\nsed ille potius qui in aliena descendit, et hominem a domino\n \n\neius alienat. Porro cum furem nobis diabolum demonstret, cuius\nboram etiam in primordio si homo scisset, nunquam ab eo suffossus\nesset, propterea jubet ut parati simus, quia qua non potamus \nhora filius hominis adveniet, non quasi ipse sit fur, sed index\nscilicet eorum qui se non paraverint, nec caverint furem. Ergo\nsi ipse est filius hominis, iudicem teneo, et in iudice creatorem\ndefendo; si vero Christum creatoris in nomine filii hominis hoc\nloco ostendit, ut eum furem portendat, qui quando venturus sit\nignoremus, habes supra praescriptum neminem rei suae furem\nesse, salvo et illo, quod in quantum timendum creatorem ingerit,\nin tantum illi negotium agens creatoris est. Itaque interroganti\nPetro in illos an et in omnes parabolam dixisset, ad ipsos et\nad universos qui ecclesiis praefuturi essent proponit actorum\nsimilitudinem, quorum qui bene tractaverit conservos absentia domini \nreverso eo omnibus bonis praeponetur, qui vero secus egerit,\nreverso domino qua die non putaverit, hora qua\n non scierit, illo\nscilicet filio hominis, Christo creatoris, non fure, sed iudice, segregabitur\net pars eius cum infidelibus ponetur. Proinde igitur aut\net hic iudicem dominum opponit et illi catechizat, aut si deum\noptimum, iam et illum iudicem affirmat, licet nolit haereticus. Temperare\nenim temptant hunc sensum, cum deo eius vindicatur. Quasi\ntranquillitatis sit et mansuetudinis segregare solummodo et partem\neius cum infidelibus ponere, ac si non sit vocatus, ut statui suo\nredditus. Quasi non et hoc ipsum iudicato fiat. Stultitia! Quis\nerit exitus segregatorum? Nonne amissio salutis? siquidem ab eis\nsegregabuntur qui salutem consequentur. Quis igitur infidelium\nstatus? Nonne damnatio? Aut si nihil patientur segregati et infideles,\naeque ex diverso nihil consequentur retenti et fideles. Si\nvero consequentur salutem retenti et fideles, hanc amittant necesse\nest ex diverso segregati et infideles. Hoc erit iudicium, quod qui\n \nIntendit creatoris est. Quem alium intellegam caedentem servos\npaucis aut multis plagis, et prout commisit illis, ita et exigentem\nab eis, quam retributorem deum? Cui me decet obsequi nisi\n remuneratori? Proclamat Christus tuus: Ignem veni mittere in\nterram. Ille optimus, nullius gehennae dominus, qui paulo ante\ndiscipulos ne ignem postularent inhumanissimo viculo co(??)rcuerat,\nquando iste Sodomam et Gomorram nimbo igneo exussit, quando\n cantatum est: Ignis ante ipsum procedet et cremabit inimicos eius,\n quando et per Osee comminatus est: Ignem emittam in civitates\n Iudaeae, vel per Esaiam: Ignis exarsit ex indignatione mea.\nNon mentiatur. Si non est ille qui de rubo quoque ardenti vocem\nsuam emisit, viderit quem ignem intellegendum contendas. Etiam\nsi figura est, hoc ipso quod de meo elemento argumenta sensui\nsuo sumit meus est qui de meis utitur. Illius erit similitudo ignis\ncuius et veritas. Ipse melius interpretabitur ignis istius qualitatem,\n adiciens, Putatis venisse me pacem mittere in terram? Non, dico\n vobis, sed separationem. Machaeram quidem scriptum est. Sed\nMarcion emendat; quasi non et separatio opus sit machaerse.\nIgitur et ignem eversionis intendit qui pacem negavit. Quale proelium,\ntale et incendium. Qualis machaera, talis et flamma, neutra\n congruens domino. Denique, Dividetur, inquit, pater in filium et\nfilius in patrem, et mater in filiam et filia in matrem, et nurus in\n socrum et socrus in nurum. Hoc proelium inter parentes si in\nipsis verbis tuba cecinit prophetae, vereor ne Michaeas Christo\n Marcionis praedicarit. Et ideo hypocritas pronuntiabat, caeli quidem\net terrae faciem probantes, tempus vero illud non dinoscentes,\nquo scilicet adimplens omnis quae super ipsos fuerunt praedicata\nnec aliter docens debuerat agnosci. Ceterum quis posset eius tem-\n \n\npora nosse cuius per quse probaret non habebat. Merito exprobrat \netiam quod iustum non a semetipsis indicarent. Olim hoc\nmandat per Zachariam: Iustum indicium et pacatorium iudicate; \nper Hieremiam: Facite iudicium et iustitiam; per Esaiam: Iudicate \npupillo et iustificate viduam, imputans etiam vineae Sorech quod\nnon iudicium fecisset sed clamorem. Qui ergo docuerat ut facerent\nex praecepto, is exigebat ut facerent et ex arbitrio. Qui\nseminaverat praeceptum, ille et redundantiam eius urgebat. Iam\nvero quam absurdum ut ille mandaret inste indicare qui deum iudicem\niustum destruebat? Nam et iudicem, qui mittit in carcarem \nnec ducit inde nisi soluto etiam novissimo quadrante, in persona\ncreatoris obtrectationis nomine disserunt. Ad quod necesse habeo\neodem gradu occurrere. Quotienscunque enim severitas creatoris\nopponitur, totiens illius est Christus cui per timorem cogit\nobsequium. \n",
            "28":"\n Quaestionem rursus de curatione sabbato facta quomodo discussit? \nUnusquisque vestrum sabbatis non solvit asinum aut bovem \nsuum a praesepi et ducit ad potum? Ergo secundum condicionem \nlegis operatus legem confirmavit, non dissolvit, iubentem\nnullum opus fieri nisi quod fieret omni animae, quanto potius humanae?\nParabolarum congruentiam ubique recognoscor exigere.\nSimile est regnum dei, inquit, grano sinapis, quod accepit homo \net seminavit in horto suo. Quis in persona hominis intellegendus?\nUtique Christus, quia, licet Marcionis, filius hominis est dictus,\nqui accepit a patre semen regni, sermonem scilicet evangelii, et\nseminavit in horto suo, utique in mundo, puta nunc in homine.\nSed cum in suo horto dixerit, nec mundus autem nec homo illius\nsit, sed creatoris, ergo qui in suum seminarit creator ostenditur.\nAut si, ut hunc laqueum evadant, converterint hominis personam\na Christo in hominem accipientem semen regni et seminantem in\nhorto cordis sui, nec ipsa materia alii conveniet quam creatori.\nQuale est enim ut sit lenissimi dei regnum quod etiam iudicii\nfervor lacrimosa austeritate subsequitur? De sequenti plane simili- \n \n\ntudine vereor ne forte ulterius dei regno portendat. Fermento\nenim comparavit illud, non azymis, quae familiariora sunt creatori.\nCongruit et haec coniectura mendicantibus argumenta. Itaque et\nego vanitatem vanitate depellam, fermentationem quoque congruere\ndicens regno creatoris, quia post illam clibanus vel furnus gehenae\nsequatur. Quotiens adhuc se indicem ostendit et in iudice creatorem?\nQuotiens utique eiecit et damnat reiciendo? Sicut hic quoque,\n Cum surrexerit, inquit, pater familiae; et cluserit ostium;\n utique excindendis iniquis. Quibus pulsantibus respondebit, Nescio\nunde sitis, et rursus enumerantibus quod coram illo ederint et biberint\net in plateis eorum docuerit, adiciet, Recedite a me omnes\noperarii iniquitatis: illic erit fletus et frendor dentium. Ubi? foris\nscilicet, ubi erunt exclusi, ostio cluso ab eo. Ergo erit poena a\nquo fit exclusio in poenam, cum videbunt iustos introeuntes in\nregnum dei, se vero detineri foris. A quo? Si a creatore, quis\nerit ergo intus recipiens iustos in regnum? Deus bonus. Quid\nergo illuc creatori, ut foris detineat in poenam quos adversarius\neius exclusit, suscipiendos a se, si utique, magis in adversarii\nbilem? Sed et ille exclusurus iniquos sciat utique creatorem illos\ndetenturum in poenam aut non sciat oportet. Ergo aut nolente\neo detinebuntur, et minor est illo qui detinet, cedens ei nolens,\naut si vult ita fieri, ipse ita faciendum iudicavit, et non erit melior\ncreatore ipse auctor infamiae creatoris. Haec si nulla ratione consistunt,\nut alius punire, alius liberare credatur, unius erit tam\niudicium quam et regnum, et dum unius est utrumque, qui et\nindicat creatoris est. \n",
            "29":"\n Ad prandium vel ad coenam quales vocari iubet? Quales\nostenderat per Esaiam: Confringe panem tuum esurienti, et mendicos,\n et qui sine tecto sunt, induc in domum tuam, qui scilicet\nhumanitatis istius vicem retribuere non possint. Hanc si Christus\ncaptari vetat, in resurrectione eam repromittens, creatoris est forma,\ncui non placent amantes munera, sectantes retributionem.\nEtiam invitatoris parabola cui magis parti occurrat expende. Homo\n \n\nquidam fecit coenam et vocavit multos. Utique coenae paratura vitae \naeternae saturitatem figurat. Dico primo extraneos et nullius iuris\naffines invitari ad coenam non solere, certe facilius solere domesticos\net familiares. Ergo creatoris est invitasse, ad quem pertinebant qui\ninvitabantur, et per Adam, qua homines, et per patres, qua Iudaici,\nnon eius ad quem neque natura pertinebant neque praerogativa. Dehinc\nsi is mittit ad convivas qui coenam paravit, sic quoque creatoris\nest coena, qui misit ad convivas admonendos, ante iam vocatos per\npatres, admonendos autem per prophetas, non qui neminem miserit\nad monendum, nec qui nihil prius egerit ad vocandum, sed ipse\ndescenderit subito, tantum quod innotescens, iam invitans, tantum\nquod invitans, iam in convivium cogens, eandem faciens horam\ncoenandi et ad coenam invitandi. Excusant se invitati. Si ab alio \ndeo, merito, quia subito invitati, si non merito, ergo nec subito.\nSi autem non subito invitati, ergo a creatore, a quo olim, cuius\ndenique declinaverant vocationem, tunc primo dicentes ad Aaronem,\nFac nobis deos, qui praeeant nobis; atque exinde aure audientes \net non audientes, vocationem scilicet dei, qui pertinentissime ad \nhanc parabolam per Hieremiam, Audite, inquit, vocem meam, et \nero vobis in dominum et vos mihi in populum, et ibitis in omnibus\nviis meis, quascunque mandavero vobis. Ecce invitatio dei. Et\nnon audierunt, inquit, et non adverterunt aurem suam. Ecce recusatio\npopuli. Sed abierunt in iis quae concupiverunt corde suo\nmalo. Agrum emi, et vos mercatus sum, et uxorem duxi. Et \nadhuc ingerit: Et emisi ad vos omnes famulos meos prophetas.\nHic erit spiritus sanctus, admonitor convivarum, die et ante lucem.\nEt non audiit populus meus, et non intendit auribus suis, et obduravit \ncollum suum. Hoc ut patrifamiliae renuntiatum est, motus\ntunc (bene quod et motus, negat enim Marcion moveri deum \nsuum, ita et hoc meus est) mandat de plateis et vicis civitatis\nfacere sublectionem. Videamus an eo sensu quo rursus per Hieremiam:\nNumquid solitudo factus sum domui Isra(??)lis? Aut terra \nin incultum derelicta? id est, Numquid non habeo quos allegam aut\nunde allegam? Quoniam dixit populus meus, Non venimus ad te.\nItaque misit ad alios vocandos ex eadem adhuc civitate. Dehinc \nloco abundante praecepit etiam de viis et sepibus colligi, id est\nnos iam de extraneis gentibus; illa scilicet aemulatione qua in Deuteronomio:\nAvertam faciem meam ab eis, et monstrabo quid illis \n \n\nin novissimis, id est alios possessuros locum eorum quoniam quoniam genitura\nperversa est, filii in quibus fides non est. Illi obaemulati\nsunt me in non deo, et provocaverunt me in iram in idolis suis,\net ego obaemulabor eos in non natione, in natione insipienti provocabo\neos in iram, in nobis scilicet, quorum spem Iudaei\n gerunt, de qua illos gustaturos negat dominus, derelicta Sione,\n tangquam specula in vinea et in cucumerario casula, posteaquam et\nnovissimam in Christum invitationem recusavit. Quid ex hoc\nordine secundum dispositionem et praedicationes creatoris recensendo\ncompetere potest illi, cuius nec ordinem habet nec dispositionem\nad parabolae conspirationem qui totum opus semel fecit?\nAut quae erit prima vocatio eius, et quae secundo actu admonitio?\nriter utramque partem invitare venti, de civitate, de sepibus, adversus\nspeculum parabolae, Nec potest iam fastiosos iudicare.\nquos nunquam retro invitavit, quos cum maxime aggreditur. Aut\nsi de futuro eos iudicat contempturos vocationem, ergo et sublectionem\nloco eorum ex gentibus de futuro portendit. Plane ad\nhoc secundo venturus est ut gentibus praedicet. Et si venturus\nest autem, puto, non quasi vocaturus adhuc convivas, sed iam\ncollocaturus, Interea qui coenae istius vocationem in caeleste convivium\ninterpretaris spiritalis saturitatis et iocunditatis, memento et\nterrenas promissiones vini et olei et frumenti et ipsius civitatis\naeque in spiritalis figurari a creatore. \n",
            "30":"\n Ovem et dragmam perditam quis requirit? nonne qui perdidit?\nQuis autem perdidit? nonne qui habuit? Quis vero habuit?\nnonne cuius fuit? Si igitur homo non alterius est res quam creatoris,\nis eum habuit cuius fuit. is perdidit quid habuit, is requisivit\nquid perdidit, is invenit qui quaesivit, is exultavit qui invenit. Ita\nutriusque parabolae argumentum vacat crica eum cuius non est ovis\nneque dragma, id est homo. Non enim perdidit, quia non habuit,\nnec requisivit, quia non perdidit, nec invenit, quia nec requisivit,\nnec exultavit, quia non invenit, Atque adeo exultare illius est de\npaenitentia peccatoris, id est de perditi recuperatione, qui se professus\nest olim malle peccatoris paenitentiam quam mortem. \n \n",
            "31":"\n Quibus duobus dominis neget posse serviri, quia alterum offendi \nsit necesse, alterum defendi, ipse declarat, deum proponens\net mammonam. Deinde mammonam quem intellegi velit, si interpretem\nnon habes, ab ipso potes discere. Admonens enim nos de\nsaecularibus suffragia nobis prospicere amicitiarum, secundum servi\nillius exemplum qui ab actu summotus dominicos debitores deminutis\ncautionibus relevat in subsidium sibi, Et ego, inquit, dico \nvobis, facite vobis amicos de mammona iniustitiae, de nummo scilicet,\nde quo et servus ille. Iniustitiae enim auctorem et dominatorem\ntotius saeculi nummum scimus omnes. Cui famulatam videns\npharisaeorum cupiditatem ammentavit hanc sententiam: Non potestis\ndeo servire et mammonae. Irridebant denique pharisaei pecuniae \ncuniae cupidi, quod intellexissent scilicet mammonam de nummo\ndictum. Ne quis existimet in mammona creatorem intellegendum\net Christum a creatoris illos servitute revocasse. âQuid? nunc potius\nex hoc disce unum a Christo deum ostensum. Duos enim\ndominos nomiuavit, deum et mammonam, creatorem et nummum.\nDenique non potestis deo servire, utique ei cui servire videbantur,\net mammonae, cui magis destinabantur. Quodsi ipse alium se\nageret, non duos dominos, sed tres demonstrasset. Et creator\nenim dominus, quia deus, et utique magis dominus quam mammonas,\nmagisque observandus, qua magis dominus. Quale est enim\nut qui mammonam dominum dixerat, et cum deo iunxerat, vere\nipsorum dominum taceret, id est creatorem? Aut numquid tacendo\n \n\neo concessit serviendum ei esse, si selummodo sibi et mammonae\nnegavit posse serviri? Ita cum unum deum ponit, nominaturus et\ncreatorem, si alins esset ipse, creatorem nominavit, quem dominum\nsine alio deo non posuit. Et illud itaque relucebit, quomodo\ndictum, Si in mammona iniusto fideles non extitistis, quod verum\n quis vobis credet? in nummo scilicet iniuste, non in creatore,\n quem et Marcion iustum facit. Et si in alieno fideles inventi non\nestis, meum quis dabit vobis? alienum enim debet esse a servis\ndei quod iniustum est. Creator autem quomodo alienus erat pharisaeis,\nproprius deus Iudaicae gentis? Si ergo haec non cadunt\nin creatorem, sed in mammonam, Quis vobis credet quod verius\nest? et, Quis vobis dabit quod meum est? non potest quasi alius\ndixisse de alterius dei gratia. Tunc enim videretur ita dixisse, si\neos in creatorem, non in mammonam, infideles notando per creatoris\nmentionem distinctiones fecisset dei alterius, non commissuri\nsuam veritatem infidelibus creatoris. Quomodo tunc alterius videri\npotest, si non ad hoc proponatur ut a re de qua agitur separetur?\nSi autem et iustificantes se coram hominibus pharisaei spem mercedis\nin homine ponebant, illo eos sensu increpabat quo et propheta\n Hieremias: Miser homo, qui spem habel in homine. Si et\n adicit, Scit autem deus corda vestra, itlius dei vim commemorabat\nqui lucernam se pronuntiabat, scrutantem renes et corda, Si\n superbiam tangit, Quod elatum est apud homines, perosum est deo,\n Esaiam ponit ante oculos: Dies enim domini sabaoth, in omnem\ncontumeliosum et superbum, in omnem sublimem et elatum, et\nhumiliabuntur. Possum iam colligere cur tanto aevo deus Marcionis\n fuerit in occulto. Expectabat, opinor, donec haec omnia disceret\na creatore. Didicit ergo usque ad Ioannis tempora, atque ita exinde\nprooessit annuntiare regnum dei, dicens, Lex et prophetae usque\nad loannem, ex quo regnum dei annuntiatur. Quasi non et nos\nlimitem quendam agnoscamus Ioannem constitutum inter vetera et\nnova, ad quem desineret Iudaismus et a quo inciperet Christianismus,\nnon tamen ut ab alia virtute facta sit sedatio legis et prophetarum\net initiatio evangelii, in que est dei regnum, Christus\nipse. Nam etsi probavimus et vetera transitura et nova successura\npraedicari a creatore, si et Ioannes antecursor et praeparator osten-\n \n\nditur viarum domini evangelium superducturi et regnum dei promulgaturi,\net ex hoc iam quod Ioannes venit ipse erit Christus\nqui Ioannem erat subsecuturus ut antecursorem, et si desierunt\nvetera et coeperunt nova interstite Ioanne, non erit mirum quod\nex dispositione est creatoris, ut undeunde magis probetur quam\nex legis et prophetarum in Ioannem occasu et exinde ortu regnum\ndei. Transeat igitur caelum et terra citius, sicut et lex et prophetae, \nquam unus apex verborum domini. Verbum enim, inquit \nEsaias, dei nostri manet in aevum. Nam quoniam in Esaia iam\ntunc Christus, sermo scilicet et spiritus creatoris, Ioannem praedicarat,\nvocem clamantis in deserto parare viam domini, in hoc\nventurum ut legis et prophetarum ordo exinde cessaret, per adimpletionem,\nnon per destructionem, et regnum dei a Christo annuntiaretur,\nideo subtexuit facilius elementa transitura quam verba\nsua, confirmans hoc quoque quod de Ioanne dixerat non praeterisse. \n",
            "32":"\n Sed Christus divortium prohibet dicens, Qui dimiserit uxorem \nsuam et aliam duxerit, adulterium committit; qui dimissam a viro\nduxerit, aeque adulter est. Ut sic quoque prohibeat divortium,\nillicitum facit repudiatae matrimonium. Moyses vero permittit repudium\nin Deuteronomio: Si sumserit quis uxorem, et habitaverit \ncum ea, et evenerit non invenire eam apud eum gratiam, eo quod\ninventum sit in illa impudicum negotium, scribet libellum repudii\net dabit in manu eius, et dimittet illam de domo sua. Vides\ndiversitatem legis et evangelii, Moysi et Christi? Plane. Non enim\nrecepisti illud quoque evangelium eiusdem veritatis et eiusdem Christi,\nin quo prohibens divortium propriam quaestionem eiua absolvit:\nMoyses propter duritiam cordis vestri praecepit libellum repudii \ndare; a primordio autem non fuit sic; quia scilicet qui marem et\nfeminam fecerat, Erunt duo, dixerat, in carne una: quod deus\nitaque iunxit, homo disiunxerit? Hoc enim responso et Moysi\nconstitutionem protexit, ut sui, et creatoris institutionem direxit,\nut Christus ipsius. Sed quatenus ex his revincendus es quae recepisti,\nsic tibi occurram ac si meus Christus. Nonne et ipse prohibens\ndivortium et patrem tamen gestans eum qui marem et\n \n\nfeminam lunxit excusaverit potius quam destruxerit Moysi constitutionem?\nSed ecce sic tuus sit iste Christus contrarium docens\nMoysi et creatori, ut, si non contrarium ostendcro, meus sit. Dico\nenim illum condicionaliter nunc fecisse divortii prohibitionem, si\nideo quis dimittat uxorem ut aliam ducat. Qui dimiserit, inquit,\nuxorem, et aliam duxerit, adulterium commisit, et qui a marito\ndimissam duxerit, aeque adulter est, ex eadem utique causa dimissam\nqua non licet dimitti, ut alia ducatur; illicite enim dimissam\npro indimissa ducens adulter est. Manet enim matrimonium quod\nnon rite diremptum est; manente matrimonio nubere adulterium\nest. Ita si condicionaliter prohibuit dimittere uxorem, non in totum\nprohibuit, et quod non prohibuit in totum, permisit alias, ubi\ncausa cessat ob quam prohibuit. Etiam non contrarium Moysi docet,\ncuius praeceptum alicubi conservat, nondum dico confirmat.\nAut si omnino negas permitti divortium a Christo, quomodo tu\nnuptias dirimis, nec coniungens marem et feminam, nec alibi coniunctos\nad sacramentum bsptismatis et eucharistiae admittens nisi\ninter se coniuraverint adversus fructum nuptiarum, ut adversus\nipsum creatorem? Certe quid facit apud te maritus si uxor eius\ncommiserit adulterium? Habebitne illam? Scilicet nec tuum apostolum\n sinere coniungi prostitutae membra Christi. Habet itaque\net Christum assertorem iustitia divortii. Iam bine confirmatur ab\nillo Moyses, ex eodem titulo prohibens repudium quo et Christus,\nsi inventum fuerit in muliere negotium impudicum. Nam et in\n evangelio Matthaei, Qui dimiserit, inquit, uxorem suam praeter\ncausam adulterii, facit eam adulterari. Aeque adulter censetur et\nille qui dimissam a viro duxerit. Ceterum praeter ex causa adul-\n \n\nterii nec creator disiungit, quod ipse scilicet coniunxit, eodem alibi \nMoyse constituente eum qui ex compressione matrimonium fecerat\nnon posse dimittere uxorem in omne tempus. Quodsi ex violentia\ncoactum matrimonium stabit, quanto magis ex convenientia vluntarium?\nsicut et prophetiae auctoritate, Uxorem iuventutis tuae \nnon dimittes. Habes itaque Christum ultro vestigia ubique creatoris\nineuntem tam in permittendo repudio quam in prohibendo. Habes\netiam nuptiarum, quoquo velis latere, prospectorem, quas nec\nseparari vult prohibendo repudium, nec cum macula haberi tunc\npermittendo divortium. Erubesce non coniungens quos tuus quoque\nChristus coniunxit. Erubesce etiam disiungens sine eo meritc\nquo disiungi voluit et tuus Christus. Debeo nunc et illud ostendere\nunde hauc sententiam deduxerit dominus, quove direxerit. Ita enim\nplenius constabit eum non ad Moysen destruendum spectasse per\nrepudii propositionem subito interpositam, quia nec subito interposita\nest, habens radicem ex eadem Ioannis mentione. Ioannes\nenim retundens Herodem quod adversus legem uxorem fratris sui\ndefuncti duxisset, habentis filiam ex illa (non alias hoc permittente,\nimmo et praecipiente lege, quam si frater illiberis decesserit, ut\na fratre ipsius et ex costa ipsius supparetur semen illi), coniectus\nin carcerem fuerat, ab eodem Herode postmodum et occisus.\nFacta igitur mentione Ioannis dominus, et utique successus exitus\neius, illicitorum matrimoniorum et adulterii figura iaculatus est\nin Herodem, adulterum pronuntians etiam qui dimissam a viro\nduxerit, quo magis impietatem Herodis oneraret, qui non minus\nmorte\nquam repudio dimissam a viro duxerat, et hoc fratre habente\nex illa filiam, et vel eo nomine illicite, ex libidinis, non ex legis\ninstinctu, ac propterea propheten quoque assertorem legis occiderat.\nHoc mihi disseruisse proficiet etiam ad subsequens argumentum \ndivitis apud inferos dolentis et pauperis in sinu Abrahae requie-\n \nscentis. Nam et illud, quantum ad scripturae superficiem, subito\npropositum est, quantum ad intentionem sensus, et ipsum cohaeret\nmentioni Ioannis male tractati et suggillati Herodis male maritati,\nutriusque exitum deformans, Herodis tormenta et loannis refrigeria,\nut iam audiret Herodes, Habent illic Moysen et prophetas,\nillos audiant. Sed Marcion aliorsum cogit, scilicet ut utramque\nmercedem creatoris sive tormenti sive refrigerii apud inferos determinet\neis positam qui legi et prophetis obedierint, Christi vero\net dei sui caelestem definiat sinum et portum. Respondebimus\nad haec, ipsa scriptura revincente oculos eius, quae ab inferis\ndiscernit Abrahae sinum pauperi. Aliud enim inferi, ut puto, aliud\nquoque Abrabae sinus. Nam et magnum ait intercedere regiones\nistas profundum et transitum utrinque probibere. Sed nec allevasset\ndives oculos, et quidem de longinquo, nisi in superiora, et\nde altitudinis longinquo per immensam illam distantiam sublimitatis\net profunditatis. Unde apparet sapienti cuique, qui aliquando Elysios\naudierit, esse aliquam localem determinationem quae sinus dicta sit\nAbrabae ad recipiendas animas filiorum eius, etiam ex nationibus,\npatris scilicet multarum nationum in Abrahae censum deputandarum,\net ex eadem fide qua et Abraham deo credidit, nullo sub\ningo legis nec in signo circumcisionis. Eam itaque regionem sinum\ndico Abrahae, etsi non caelestem, sublimiorem tamen inferis,\ninterim refrigerium praebituram animabus iustorum, donec consummatio\nrerum resurrectionem omnium plenitudine mercedis expungat,\ntune apparitura caelesti promissione, quam Marcion suo vindicat,\nquasi non a creatore promulgatam. Ad quam ascensum suum\n Christus aedificat in caelum, secundum Amos, utique suis, ubi\n est et locus aeternus, de quo Esaias: Quis annuntiabit vobis locum\naeternum, nisi scilicet Christus incedens in iustitia, loquens viam\nrectam, odio habens iniustitiam et iniquitatem? Quodsi aeternus\n \n\nlocus repromittitur et ascensus in caelum aedificatur a creatore,\npromittente etiam semen Abrahae velut stellas caeli futurum, utique\nob caelestem promissionem, salva ea promissione cur non capiat\nsinum Abrabae dici temporale aliquod animarum fidelium receptaculum\nin quo iam delinietur futuri imago ac candida quaedam\nutriusque iudicii prospiciatur? admoneus quoque vos haereticos,\ndum in vita estis, Moysen et prophetas unum deum praedicantes\ncreatorem, et unum Christum praedicantes eius, et utrumque iudicium\npoenae et salutis aeternae apud unicum deum positum qui\noccidat et vivificet. Immo, inquit, nostri dei monela de caelo\nnon Moysen et prophetas iussit audiri, sed Christum: hunc audite.\nMerito. Tunc enim apostoli satis iam audierant Moysen et prophetas,\nqui secuti erant Christum, credendo Moysi et prophetis. Nec\nenim accepisset Petrus dicere, Tu es Christus, antequam audisset\net credidisset Moysi et prophetis, a quibus solis adhuc Christus\nannuntiabatur. Haec igitur fides eorum meruerat ut etiam voce\ncaelesti confimaretur, iubente illum audiri quem agnoverant evangelizantem\npacem, evangelizantem bona, annuntiantem locum aeternum, \naedificantem illis ascensum suum in caelum. Apud inferos\nautem de eis dictum est: Habent illic Moysen et prophetas, audiant\nillos, qui non credebant, vel qui nec omnino sic credebant, esse\npost mortem superbiae divitiarum et gloriae delitiarum supplicia\nannuntiata a Moyse et prophetis, decreta autem ab eo deo qui de\nthronis deponit dynastas, et de sterquilinis elevat inopes. Ita cum \nutrinque pronuntiationis diversitas competat creatori, non erit divinitatum\nstatuenda distantia, sed ipsarum materiarum. \n",
            "33":"\n Conversus ibidem ad discipulos Vae dicit auctori scandalorum, \nexpedisse ei, si natus non fuisset, aut si molino saxo ad collum\n \n\ndeligato praecipitatus esset in profundum, quam unum ex illis modicis\nutique discipulis eius scandalizasset. Aestima quale supplicium\ncomninetur illi. Nec enim alius ulciscetur scandalum discipulorum\neius. Agnosce igitur et iudicem et illo affectu pronuntiatem\nde cura suorum quo et creator retro: Qui tetigerit vos,\n ac si pupillam oculi mei tangat. Idem sensus eiusdem est. Peccantem\n fratrem iubet corripi; quod qui non fecerit, utique deliquit,\naut ex odio volens fratrem in delicto perseverare, aut ex\n acceptione personae parcens ei, habens Leviticum: Non odies\nfratrem tuum in animo tuo, traductione traduces proximum tuum,\nutique et fratrem, et non sumes propter illum delictum. Nec mirum\n si ita docet qui pecora quoque fratris tui, si errantia in via inveneris,\nprohibet despicias quominus ea reducas fratri, nedum\nipsum sibi. Sed et veniam des fratri in te delinquenti iubet,\netiam septies. Parum plane. Plus est enim apud creatorem, qui\n nec modum statuit, in infinitum pronuntians, Fratris malitiae memor\nne sis, nec petenti eam praestes mandat, sed et non petenti.\n Non enim dones offensam vult, sed obliviscaris. Lex leprosorum\nquantae sit interpretationis erga species ipsius vitii et inspectationis\nsummi sacerdotis nostrum erit scire, Marcionis, morositatem legis\nopponere, ut et hic Christum aemulum eius affirmet, praevenientem\n sollemnia legis etiam in curatione decem leprosorum, quos\ntantummodo ire iussos, ut se ostenderent sacerdotibus, in itinere\npurgavit, sine tactu iam et sine verbo, tacita potestate et sola voluntate;\nquasi necesse sit semel remediatore languorum et vitiorum\nannuntiato Christo et de effectibus probato de qualitatibus curationum\nretractari, aut creatorem in Christo ad legem provocari; si\nquid aliter quam lege distinxit, ipse perfecit, cum aliter utique\n \n\ndominus per semetipsum operetur sive per filium, aliter per prophetas\nfamulos suos, maxime documenta virtutis et potestatis, quae\nut clariora et validiora, qua propria, distare a vicariis fas est. Sed\neiusmodi et alibi iam dicta sunt in documento superiore. Nunc\netsi praefatus est multos tunc fuisse leprosos apud lsraelem in\ndiebus Helisaei prophetae et neminem eorum purgalum nisi Naaman \nSyrum, non utique et numerus faciet ad differentiam deorum\nin destructionem creatoris unum remediantis et praelationem eius\nqui decem emundarit. Quis enim dubitabit plures poluisse curari\nab eo qui unum curasset quam ab illo decem qui nunquam retro\nunum? Sed hac cum maxime pronuntiatione diffidentiam Israelis\nvel superbiam pulsat, quod cum multi essent illic leprosi et prophetes\nnon deesset, etiam edito documento nemo decucurrisset\nad deum operantem in prophetis. Igitur quoniam ipse erat authenticus\npontifex dei patris, inspexit illos secundum legis areanum,\nsignificantis Christum esse verum disceptatorem et climatorem\nhumansrum macularum. Sed et quod in manifesto fuit legis, praecepit,\nIte, ostendite vos sacerdotibus. Cur, si illos ante erat\nemundaturus? An quasi legis illusor, ut in itinere curatis ostenderet\nnibil esse legem cum ipsis sacerdotibus? Et utique viderit,\nsi cui tam opiniosus videbitur Christus. Immo digniora sunt interpretanda\net fidei iustiora. Ideo illos remediatos, qua secundum\nlegem iussi abire ad sacerdotes obaudierant; neque enim credibile\nest (??)eruisse medicinam a destructore legis observatores legis.\nSed cur pristino leproso nihil tale praecepit? Quia nec Helisaeus\nSyro Naaman; et tamen non idcirco non erat creatoris. Satis\nrespondi; sed qui credidit, intellegit etiam altius aliquid. Disce\nigitur et causas. In Samariae regionibus res agebatur, unde erat\net unus interim ex leprosis. Samaria autem desciverat ab Israele, \nhabens schisma illud ex novem tribubus, quas avulsas per Achiam\nprophetam collocaverat apud Samariam Hieroboam. Sed et alias\nsemper sibi placentes erant Samaritani de montibus et puteis patrum,\nsicut in evangelio loannis Samaritana illa in colloquio domini\n \n\n apud puteum: Nae tu maior sis, et cetera; et rursus: Patres\nnostri in isto monte adoraverunt, et vos dicitis, quia Hierosolymis\n oportet adorare. Itaque qui et per Amos Vae dixerit eis qui\nconfident in monte Samariae, iam et ipsam restituere diguatus de\nindustria iubet ostendere se sacerdotibus, utique qui non erant\nnisi ubi et templum, subiciens Samaritam Iudaeo, quoniam ex Iudaeis\nsalus, licet IsraÃ«litae et Samaritae. Tota enim promissio\ntribui Iudae Christus fuit; ut scirent Hierosolymis esse et sacerdotes\net templum et matricem religionis et fontem, non puteum\nsalutis. Et ideo, ut vidit agnovisse legem illos Hierosolymis expungendam,\nex fide iam iustificandos sine legis ordine remediavit.\nUnde et unum illum solutum ex decem memorem divinae gratiae\nSamariten miratus non mandat offerre munus ex lege, quia satis\niam obtulerat gloriam deo reddens, hoc et domino volente interpretari\nlegem. Et tamen cui deo gratiam reddidit Samarites, quando\nnec IsraÃ«lites alium deum usque adhuc didicisset? Cui alii quam\ncui omnes remediati retro a Christo? Et ideo, Fides tua te salvum\nfecit, audiit, quia intellexerat veram se deo omnipotenti oblationem,\ngratiarum scilicet actionem, apud verum templum et verum\npontificem eius Christum facere debere. Sed nec pharisaei possunt\nvideri de alterius dei regno consuluisae dominum quando venturum\nsit quamdiu alius a Christo editus deus non erat, nec ille de alterius\nregno respondisse quam de cuius consulebatur. Non venit,\n inquit, regnum dei cum observatione, nec dicunt, Ecce hic, ecce\nillic: ecce enim regnum dei intra vos est. Quis non ita interpretabitur:\nIntra vos est, id est in manu, in potestate vestra, si\naudiatis, si faciatis dei praeceptum? Quodsi in praecepto est dei\nregnum,\n propone igitur contra, secundum nostras antitheses,\n Moysen, et una sententia est. Praeceptum, inquit, excelsum non\nest, nec longe a te. Non est in caelo, ut dicas, Quis ascendet\nin caelum et deponet nobis illud, et auditum illud faciemus? nec\nultra mare est, ut dicas, Quis transfretabit et sumet illud nobis,\net auditum illud faciemus? Prope te est verbum, in ore tuo, et\nin corde tuo, et in manibus tuis facere illud. Hoc erit, Non hic.\n \nnec illic; ecce enim intra vos est regnum die. Et ne argumentetur\naudacia haeretica de regno creatoris, de quo consulebatur, non de\nsuo respondisse eis dominum, sequentia obsistunt. Dicens enim\nfilium hominis ante multa pati et reprobari oportere, ante adventum \nsuum, in quo et regnum substantialiter revelabitur, suum\nostendit et regnum de quo responderat, quod passiones et reprohationes\nipsius expectabat. Reprobari autem habens, et postea\nagnosci et assumi et extolli, etiam ipsum verbum reprobari inde\ndecerpsit ubi in lapidis aenigmate utraque revelatio eius apud David\ncanebatur, prima recusabilis, secunda honorabilis. Lapis, in \nquit, quem reprohaverunt aedificantes, iste factus est in caput\nanguli. A domino factum est hoc. Vanum enim, si credidimus \ndeum de contumelia aut gloria scilicet alicuius praedicasse, ut\nnon eum portenderet quem et in lapidis et in petrae et in montis\nfigura portenderat. Sed si de suo loquitur adventu, cur eum diebus \nNoÄ et Loth comparat tetris et atrocibus, deus lenis et\nmitis? Cur admonet meminisse uxoris Loth, quae praeceptum creatoris\nnon impune contempsit, si non cum iudicio venit vindicandorum\npraeceptorum suorum? Etiam si vindicat ut ille, si iudicat\nme, non debuit per eius documenta formare quem destruit, ne ille\nme formare videatur. Si vero et hic non de suo loquitur adventu,\nsed de Iudaei Christi, expectemus etiam nunc ne quid de suo praedicet,\nillum interim esse credentes quem omni loco praedicat. \n",
            "34":"\n Nam et orandi perseverantiam et instantiam mandans parabolam \niudicis ponit coacti audire viduam instantia et perseverantia\ninterpellationum eius. Ergo iudicem deum ostendit orandum, non\nse, si non ipse est iudex. Sed subiunxit facturum deum vindictam\nelectorum suorum. Si ergo ipse erit iudex qui et vindex, creatorem\nergo meliorem deum probavit, quem electorum suorum clamantium\nad eum die et nocte vindicem ostendit. Et tamen cum \ntemplum creatoris inducit, et duos adorantes diversa mente describit,\npharisaeum in superbia, publicanum in humilitate, ideoque\nalterum reprobatum, alterum iustificatum descendisse, utique docendo\nqua disciplina sit orandum eum et hic orandum constituit a\nquo relaturi essent eam orandi disciplinam, sive reprobatricem superbiae\nsive iustificatricem humilitatis. Alterius dei nec templum\nnec oratores nec iudicium invenio penes Christum, nisi creatoris.\nIllum, iubet adorare in humilitate, ut allevatorem humilium, non in\n \n\nsuperbia, ut destructorem superborum. Quem alium adorandum\nmihi ostendit? qua disciplina? qua spe? Neminem, opinor. Nam\net quam docuit orationem, creatori probavimus convenire. Aliud\nest si etiam adorari, qua deus optimus et ultro bonus, non vult.\n Sed quis optimus, nisi unus, inquit, deus? Non quasi ex duobus\ndiis unum optimum ostenderit, sed unum esse optimum deum solum,\nqui sic unus sit optimus, qua solus deus. Et utique optimus,\n qui pluit super iustos et iniustos, et solem suum oriri facit\nsuper bonos et malos, sustinens et alens et iuvuns etiam Marcionitas.\n Denique interrogalus ab illo quedem, Praeceptor optime,\nquid faciens vitam aeternam possidebo? de praeceptis creatoris an\nea sciret, id est faceret, expostulavit, ad contestandum praeceptis\ncreatoris vitam acquiri sempiternam: cumque ille principaliora\nquaeque affirmasset observasse se ab adulescentia, Unum, inquit,\ntibi deest: Omnia, quaecumque habes, vende et da pauperibus, et\nhabebis thesaurum in caelo, et veni, sequer(??) me. Age, Marcion,\nomnesque iam commiserones et co(??)dibiles eius haeretici, quid\naudebitis dicere? Resciditne Christus priora praecepta, non occidenti,\nnon adulterandi, non furandi, non falsum testandi, diligendi\npatrem et matrem? an et illa servavit, et quod decrat adiecit?\nQuamquam et hoc praeceptum largitionis in egenos ubique diffusum\nsit in lege et prophetis, uti gloriosissimus ille observator\npraeceptorum pecuniam multo cariorem habiturus traduceretur.\n Salvum est igitur et hoc in evangelio: Non veni dissolvere legem\net prophetas, sed potius adimplere. Simul et cetera dubitatione\nliberavit, manifestando unius esse et dei nomen et optimi, et vitam\naeternam et thesaurum in caelo, et semetipsum, cuius praecepta\nsupplendo et conservavit et auxit, secundum Michaeam quoque hoc\n loco recongnoscendus, dicentem, Si aununtiavit tibi, homo, quid bonum,\naut quid a te dominus exquirit quam facere iudicium, diligere\nmisericordiam, et paratum esse sequi dominum deum tuum?\nEt homo enim Christus annuntians quid sit bonum, scientiam legis,\nPraecepta, inquit, scis. Facere iudicium: Vende, inquit, quae habes;\ndiligere misericordiam: Et da, inquit, egenis; paratum esse\n \n\nire cum domino: Et veni, inquit sequere me. Tam distincta\nfuit a primordio Iudaea gens per tribus et populos et familias et\ndomos, ut nemo facile ignorari de genere potuisset, vel de recentibus\nAugustianis censibus, adhuc tunc fortasse pendentibus.\nIesus autem Marcionis (et natus non dubitaretur qui homo videbatur)\nutique, qua non natus, nullam potuerat generis sui in publico\nhabuisse notitiam, sed erat unus aliqui deputandus ex iis qui\nquoquo modo ignoti habebantur. Cum igitur praetereuntem illum\ncaecus audisset, cur exclamavit, Iesu, fili David, miserere mei! \nnisi quia filius David, id est ex familia David, non temere deputabatur\nper matrem et fratres, qui aliquando ex notitia utique annuntiati\nei fuerant? Sed antecedentes increpabant caecum, uti\ntaceret. merito, quoniam quidem vociferabatur, non quia de David\nfilio mentiebatur. Aut doce increpantes illos scisse quod Iesus non\nesset filius David, ut idcirco silentium caeco indixisse credantur.\nSed et si doceres, facilius illos ignorasse praesumeret quam dominum\nfalsam in se praedicationem sustinere potuisse. Sed patiens\ndominus. Non tamen confirmator erroris, immo etiam detector\ncreatoris, ut non prius hanc caecitatem hominis illius enubilasset,\nne ultra Iesum filium David existimaret. Atquin ne patientiam eius\ninfamaretis, nec ullam rationem dissimulationis illi affigeretis,\nnec filium David negaretis, manifestissime confirmavit caeci praedicationem\net ipsa remuneratione medicinae et testimonio fidei. Fides, \ninquit, tua te salvum fecit. Quid vis caecum credidisse? Ab illo\ndeo descendisse Iesum ad deiectionem creatoris, ad destructionem\nlegis et prophetarum? non illum esse qui ex radice Iesse et ex \nfructu lumborum David destinabatur, caecorum quoque remunerator?\nSed nondum, puto, eiusmodi tunc caeci erant qualis Marcion,\nut haec fuerit caeci illius fides qua crediderit in voce Iesu, fili\n \n\nDavid. Qui hoc se et cognovit et cognosci ab omnibus voluit,\nfidem hominis etsi melius oculatam, etsi veri luminis compotem,\nexteriore quoque visione donavit, ut et nos regulam simulque mercedem\nfidei disceremus. Qui vult videre Iesum David filium, credat\nper virginis censum. Qui non ita credet, non audiet ab illo,\nFides tua te salvum fecit, atque ita caecus remanebit, ruens in\nantithesim, ruentem et ipsam antithesim. Sic enim caecus caesum\n deducere solet. Nam si aliquando Davidem in recuperatione Sionis\noffenderant caeci resistentes quominus admitteretur (in figuram populi\nproinde caeci, non admissuri quandoque Christum filium David),\nideo Christus ex diverso caeco subventi, ut hinc se ostenderet non\nesse filium David, ut ex animi diversitate bonus caecis, quos\nille iusserat caedi. Et cur fidei equidem pravae praestitisse se\ndixit? Atquin et hoc filius David, antithesim de suo retundendam.\nNam et qui David offenderant, caeci; nunc vero eiusdem\ncarnis homo supplicem se obtulerat filio David. Idcirco ei satisfacienti\nquodammodo placatus filius David restituit lumina, cum\ntestimonio fidei, qua hoc ipsum crediderat, exorandum sibi esse\nfilium David. Et tamen David audacia hominum, puto, offenderit,\nnon valetudo. \n",
            "35":"\n Consequitur et Zachaei domus salutem. Quo merito? Numquid\nvel ille crediderat Christum a Marcione venisse? Atquin adhuc in\n auribus erat omnium vox illa caeci, Miserere mei, Iesu, fili David,\net, Omnis populus laudes referebat deo, non Marcionis, sed David.\nEnimvero Zachaeus etsi allophylus, fortasse tamen aliqua notitia\nscripturarum ex commercio Iudaico affiatus, plus est autem et\n \n\nignorans Esaiam praecepta eius impleverat. Confringito, inquit, \npanem tuum esurienti, et non habentes tectum in domum taum\ninducito. Hoc cum maxime agebat, exceptum domo sua pascens\ndominum. Et nudum si videris, contegito. Hoc cum maxime\npromittebat, in omnia misericordiae opera dimidium substantiae\nofferens, dissolvens violentiorum contractuum obnexus et dimittens\nconflictatos in laxamentum, et omnem conseriptionem iniquam dis\nsipans, dicendo, Et si cui quid per calum(??)iam eripui, quadruplum\nreddo. Itaque dominus, Hodie, inquit, salus huic domui. testimonium \nmonium dixit salutaria esse quae praeceperat prophetes creatoris.\nCum vero dicit, Venit enim filius hominis salvum facere quod periit,\niam non contendo eum venisse ut salvum faceret quod perierat,\ncuius fuerat et cui perierat quod salvum venerat facere, sed in\nalterius quaestionis gradum dirigo. De homine agi nulla dubitatio\nest. Hic cum ex duabus substantiis constet, ex corpore et anima,\nquaerendum est ex qua substantiae specie periisse videntur. Si ex\ncorpore, ergo corpus perierat, anima non. Quod perierat, salvum\nfacit filius hominis: habet igitur et caro salutem. Si ex anima\nperierat, animae perditio saluti destinatur: caro, quae\n non periit,\nsalva est. Si totus homo perierat ex utraque substantia, totus\nhomo salvus flat necesse est, et elisa est sententia haereticorum\nnegantium carnis salutem. Iam et Christus creatoris confirmatur,\nqui secundum creatorem totius hominis salutem pollicebatur. Servorum\nquoque parabola, qui secundum rationem feneratae pecuniae \ndominicae diiudicantur, iudicem ostendit deum, etiam ex parte severitatis\nnon tantum honorantem, verum et auferentem quod quis\nvideatur habuisse. Aut si et hic creatorem finxerit austerum, tollentem\nquod non posuerit et metentem quod non severit, hic quoque\nme ille instruit cuius pecuniam ut fenerem edocet. \n",
            "36":"\n Sciebat Christus baptisma Ioannis unde esset. Et cur quasi \nnesciens interrogabat? Sciebat non responsuros sibi pharisaeos. \nEt cur frustra interrogabat? An ut ex ore ipsorum iudicaret illos,\nvel ex corde? Refer ergo et haec ad exeusationem creatoris et ad\ncomparationem Christi, et considera iam quid secuturum esset, si\nquid pharisaei ad interrogationem renuntiassent. Puta illos renuntiasse\nhumanum Ioannis baptisma, statim lapidibus elisi fuissent.\nexisteret aliqui Marcion adversus Marcionem, qui diceret, O deum\n \noptimum, o deum diversam a creatoris exemplis! Sciens praeceps\nituros homines ipso illos in praerupium imposuit. Sic enim et\nde creatore in arboris lege tractatur. Sed de caelis fuit baptisma\nIoannis. Et quare, inquit Christus, non credidistis ei? Ergo qui\ncredi voluerat Ioanni, inorepaturus quod non credidissent, eius erat\ncuius sacramentum Io(??)nnes administrabat. Certe nolentibus renuntiare\nquid saperent cum et ipse vicem opponit, Et ego non dico\nvobis in qua virtute hace facio, malum malo reddidit. Reddite\n quae Caesaris Ca(??)aris, et quae sunt dei deo. Quae erunt dei?\nQuae similia sunt denario Caesaris; imago scilicet et similitudo\neius. Hominem igitur reddi iubet creatori, in cuius imagine et\nsimilitudine et nomine et materia expressus est. Quaerat sibi monetam\ndeus Marcionis, Christus denarium hominis suo Caesari iubet\nreddi, non alieno; nisi quod necesse est, qui suum denarium non\nhabet. Iusta et digna praescriptio est in omni qu(??)estione ad propositum\ninterrogationis pertinere dobere sensum responsionis. Ceterum\naliud consulenti aliud respondere dementis est. Quo magis\nabsit a Christo quod no homini quidem convenit. Sadducaei, resurrectionis\n negatores, de ea habentes interrogationem proposuerant\ndomino ex lege materiam mulieris quae septem fratribus ex ordine\ndefunctis secundum praeceptum legale nupsisset, cuius viri deputanda\nesset in resurrectione. Haec fuit materia quaestionis, haec\nsubstantia consultationis. Ad hoc respondisse Christum necesse est.\nNeminem timuit, ut quaestines aut declinasse videatur, aut per\noccasionem earum quod alias palam non docebat subostendisse.\n Respondit igitur huius quidem aevi filios nubere. Vides quam pertinenter\nad causam. Quia de aevo venturo quaerebatur, in quo\nneminem nubere definiturus praestruxit hic quidem nubi ubi sit et\n \n\nmori. Ques vero diguatus sit deus illius aevi possessione et resurrectione \na mortuis, neque nubere neque nubi, quia nec morituri\niam sint, cum similes angelorum fiant, dei et resurrectionis filii\nfacti. Cum igitur sensus responsionis non ad aliud sit dirigendus\nquam ad propositum interrogationis, si hoc sensu responsio propositum\nabsolvitur interrogationis, non aliud responsio domini\nsapit quam quo quaestio absolvitur. Habes et tempora permissarum\net negatarum nuptiarum, non ex sua propria, sed ex resurrectionis\nquaostione. Habes et ipsius resurrectionis confirmationem, et tetum\nquod Sadducaei sciscitahantur, non de alio deo interrogantes,\nnec de proprio nuptiarum iure quaerentes. Quodsi ad ea facis\nrespondere Christum de quibus non est consultus, negas eum de\nquibus interrogatus est respondere potuisse, Sadducaeorum scilicet\nsapientia captum. Ex abundanti nunc et post praescriptionem retractabo\nadversus argumetationes cohacrentes. Necti enim scripturae\ntextum ita in legendo decucurrerunt: Quos autem dignatus\nest daus illius aevi. Illius aevi deo adiungunt quo alium deum\nfaciant illius aevi; cum sic legi opor(??)eat; Quos autem dignatus\nest deus, ut facta hic distinctione post deum ad sequentia pertineat\nillius aevi, id est quos dignutus sit deus illius aovi possessione\net resurrectione. Non enim de deo, sed de statu illius\naevi consulebatur, cuius uxor futura esset post resurrectionem in\nillo aevo. Sic et de ipsis nuptiis responsum subvertunt, ut, Filii\nhuius aevi nubunt et nubuntur, de hominibus dictum sit creatoris\nnuptias permittentis, se autem, quos deus illius aevi, alter scilicet,\ndignatus sit resurrectione, iam et his non nubere, quia non sint\nfilii huius aevi; quando de nuptiis illius aevi consultus non de huius\neas negaverat de quibus consulebatur. Itaque qui ipsam vim et\nvocis et pronuntiationis et distinotionis exceperant, nihil aliud senscrunt\nquam quod ad materiam consultationis pertinebat. Atque\nadeo scribae, Magister, inquiunt, bene dixisti. Confirmaverat enim \nresurrectionem, formam eius edendo adversus Sadducaeorum opinionem.\nDenique testimonium eorum qui ita eum respondisse praesumpserant\nnon recusavit. Si autem scribae Christum filium David \nexistimabant, ipse autem David dominum eum appellat, quid hoc\nad Christum? Non David errorem scribarum obtundebat, sed ho-\n \n\nnorem Christo David procurabat, quem dominum Christum magis\nquam filium David confirmabat, quod non congrueret destructori\ncreatoris. At ex nostra parto quam conveniens interpretatio! Nam\n qui olim a caeco illo filius David fuerat invocalus, quod tunc reticuit,\nnon habens in praesentia scribas, nunc ultro coram eis de\nindustria protulit, ut se, quem caecus secundum acribarum doctrinam\nfilium tantum David praedicarat, dominum quoque eius ostenderet,\nremunerata quidem fide caeci, qua filium David crediderat\nillum, pulsata vero traditione scribarum, qua non et dominum\neum norant. Quodcunque ad gloriam spectaret Christi creatoris,\nsic non alius tueretur quam Christus creatoris. \n",
            "37":"\n Oi. n constitit de nominum proprietate deberi illam qui prior\net Christum suum in homines annuntiaret et Iesum transnominaret.\nConstabit itaque et de impudentia eius qui multos dicat venturos\nin nomine ipsius, quod non sit ipsius, si non Christus et Iesus\ncreatoris est, ad quem proprietas nominum pertinet, amplius et\nprohibeat eos recipi quorum et ipse par sit, ut qui proinde in\nnomine venit alieno, si non ipsius erat a mendacio nominis praevenire\ndiscipulos, qui per proprietatem nominis possidebat veritatem\n eius. Venient denique illi dicentes, Ego sum Christus. Recipies\ncos, qui consimilem recepisti. Et hic enim in nomine suo\nvenit. Quid nunc, quod et ipse veniet nominum dominus Christus\net Iesus creatoris? Reicies illum? Et quam iniquum, quam iniustum\net optimo deo indignum, ut non recipias eum in nomine\nsuo venientem, qui alium in nomine eius recepisti! Videamus et\n quae signa temporibus imponat. Bella, opinor, et regnum super\nreguum, et gentem super gentem, et pestem, et fames terraeque\nmotus, et formidines, et prodigia de caelo, quae omnia severo et\natroci deo congruunt. Haec cum adicit etiam oportere firei, quem\nse praestat? destructorem an probatorem creatoris? Cuius dispo-\n \n\nsitiones confirmat impleri oportere, quas ut optimus tam tristes\nquam atroces abstulisset potius quam constituisset, si non ipsius\nfuissent. Ante haec autem persecutiones eis praedicat et passiones \nventuras, in martyrium utique et in salutem. Accipe praedicatum\nin Zacharia: Dominus, inquit, omnipotens proteget eos, et consument \nillos et lapidabunt lapidibus fundae et bibent sanguinem illorum\nvelut vinum et replebunt pateras quasi altaris, et salvos eos\nfaciet dominus illo die velut oves, populum suum, quia lapides\nsancti volutant. Et ne putes haec in passiones praedicari, quae\nillos tot bellorum nomine ab allophylis manebant, respice ad species.\nNemo in praedicatione bellorum legitimis armis debellandorum lapidationem\nenumerat popularibus coetibus magis et inermi tumultui\nfamiliarem. Nemo tanta in bello sanguinis flumina paterarum capacitate\nmetitur, aut unius altaris cruentationi adaequat. Nemo oves\nappellat eos qui in bello armati et ipsi ex eadem feritate certantes\ncadunt, sed qui in sua proprietate atque patientia dedentes potius\nsemetipsos quam vindicantes trucidantur. Denique, Quia lapides,\ninquit, sancti volutant, non quia milites pugnant. Lapides\nenim sunt et fundamenta, super quae nos aedificamur, extructi, \nsecundum Paulum, super fundamentum apostolorum, qui lapides\nsancti oppositi omnium offensui volutabant. Et hic igitur ipse \nvetat cogitari quid responderi oporteat apud tribunalia, qui et\nBalaam quod non cogitaverat, immo contra quam cogitaverat, suggessit, \net Moysi causato linguae tarditatem os repromisit. Et sapientiam \nipsam, cui nemo resisteret, per Esaiam demonstravit: \nHic dicet, Ego dei sum, et clamabit in nomine Iacob, et alius \ninscribetur in nomine Israelis. Quid enim sapientius et incontradicibilius\nconfessione simplici et exserta in martyris nomine\ncum deo invalescentis, quod est interpretatio Israelis? Nec mirum\nsi is cohibuit praecogitationem qui et ipse a patre excepit\npronuntiandi tempestive subministrationem: Dominus mihi dat linguam \ndisciplinae, quando debeam proferre sermonem; nisi Marcion\nChristum non subiectum patri infert. A proximis quoque persecutiones \net nominis ex odio utique blasphemiam praedicatam non\ndebeo rursus ostendere. Sed per tolerantiam, inquit, salvos \nfacietis vosmetipsos, de qua scilicet psalmus, Tolerantia, inquit, \n \n\n iustorum non periet in finem. Quia et alibi: Honorabilis mors\n iustorum; ex tolerantia sine dubio, quia et Zacharias: Corona autem\nerit eis qui toleraverint. Sed ne audeas argumentari apostolos\nut alterius dei praecones a Iudaeis vexatos, memento prophotas\nquoque eadem a Iudaeis passos tamen non alterius dei apostolos\nfuisse quam creatoris. Sed monstrato dehinc tempore excidii,\ncum coepisset vallari exercitibus Hierusalem, signa iam ultimi finis\nenarrat, solis et lunae siderumque prodigia, et in terra angustias\nnationum obstupescentium velut a sonitu maris fluctuantis pro\n expectatione imminentium orbi malorum. Quod et ipsae vires caelorum\n concuti habeant, accipe Ioelem: Et dabo prodigia in caelo,\net in terra sanguinem et ignem et fumi vaporem: sol convertetur\nin tenebras et in sanguinem luna, priusquam adveniat dies magnus\n \n et illustris domini. lIabes et Abacuc: Fluminibus disrumpetur\nterra, videbunt te, et parturient populi: disperges aquas gressu;\ndedit abyssus sonum suum, sublinitas timoris eius elata est: sol\net luna constitit in suo ordine, in lucem coruscationes tuae ibunt,\nin fulgorem fulgur scutum tuum: in comminatione tua diminues\nterram, et in indignatione tua depones naliones. Conveniunt, opinor,\net domini pronuntiationes et prophetarum de concussionibus\nmundi et orbis elementorum et nationum. Post haec quid dominus?\n Et tunc videbunt filium hominis venientem de caelis cum plurima\nvirtute, Cum autem haec fient, erigetis vos, et levabitis capita,\n quoniam appropinquavit redemptio vestra, in tempore scilicet\n regni, de quo subiecta erit ipsa parabola. Si et vos cum videritis\nomnia haec fieri, scitote appropinquasse regnum dei. Hic\nerit dies magnus domini et illustris venientis de caelis filii hominis,\n secundum Danielem: Ecce cum caeli nubibus tanquam filius hominis\n adveniens et cotera. Et data est illi regia potestas, quam in parabola\npostulaturus exierat, relicta pecunia servis, qua feneraretur,\n et universae nationes, quas promiserat ei in psalmo pater: Postula\nde me, et dabo tibi gentes haereditatem tuam: Et gloria omnis\n \nserviens illi, et potestas eius aeterna, quae non auferetur, et regnum\neius, quod non corrumpetur, quia nec morientur in illo, nec \nnubent, sed erunt sicut angeli, De eodem adventu filii hominis et\nfructu eius apud Abacuc: Existi in salntem populi tui ad salvos \nfaciendos Christos tuos; erecturos scilicet se et capita levaturos\nin tempore regni redemptos. Igitur cum et haec quae sunt promissionum\nproinde conveniant sicut et illa quae sunt concussionum,\nex consonantia propheticarum et dominicarum pronuntiationum, nullam\nhic poteris interstruere distinctionem, ut concussiones quidem\nreferas ad creatorem, saevitiae scilicet deum, quas nec sinere,\nnedum expectare deberet deus optimus, promissiones vero deo\noptimo deputes, quas creator ignorans illum non prophetasset. Aut\nsi suas prophetavit, non distantes a promissionibus Christi, par\nerit in libertate optimo deo, nec plus videbitur a Christo tuo repromitti\nquam a meo filio hominis. Ipsum decursum scripturae\nevangelicae ab interrogatione discipulorum usque ad parabolam fici\nita invenies contextu sensus filio hominis hinc atque illinc adhaerere\nut in illum compingat et tristia et laeta et concussiones et promissiones,\nnec possis separare ab illo alteram partem. Unius enim\nlilii hominis adventu constituto inter duos exitus concussionum et\npromissionum necesse est ad unum pertineant filium hominis et\nincommoda nationum et vota sanctorum, qui ita positus est in\nmedio ut communis exitibus ambobus, alterum conclusurus adventu\nauo, id est incommoda nationum, alterum incipiens, id est vota\nsanctorum, ut, sive mei Christi concesseris adventum filii hominis,\nquo mala imminentia ei deputes quae adventum eius antecedunt,\ncogaris etiam bona ei adscribere quae ab adventu eius oriuntur,\nsive tui malueris, quo bona ei adscribas quae ab adventu eius\noriuntur, cogaris mala quoque ei deputare quae adventum eius antecedunt.\nTam enim mala cobserent adventui filii hominis antecedendo\nquam et bona subsequendo. Quaere igitur quem ex duobus\nChristis constituas in persona unius filii hominis in quam utraque\ndispositio referatur. Aut et creatorem optimum aut et deum tuum\nasperum dedisti natura. In summa ipsius parabolae considera\n \n\n exemplum. Aspice ficum et arbores omnes, cum fructum protulerint,\nintellegunt homines aestatem appropinquasse, sic et vos cum\nvideritis haec fieri, scitote in proximo esse regnum dei. Si enim\nfructificationes arbuscularum signum aestivo tempori praestant, antecedendo\nillud, proinde conflictationes orbis signum praenotant\nregni, praecedendo illud. Omne autem signum eius est cuius est\nres cuius est signum, et omni rei ab eo imponitur signum cuius\nest res. Ita si conflictationes signa sunt regni, sicut fructificationes\nsestatis, ergo et regnum creatoris est, cuius conflictationes deputantur\nquae signa sunt regni. Praemiserat oportere haec fieri\ntam atrocia, tam dira, deus optimus, certe a prophetis et a lege\npraedicate; adeo legem et prophetas non destruebat, cum quae\n praedicaverant confirmat perfici oportere. Adhuc ingerit non transiturum\ncaelum ac terram, nisi omnia peragantur. Quaenam ista?\nSi quae a creatore sunt, merito sustinebunt elementa domini sui\nordinem expungi, si quae a deo optimo, nescio an sustineat caelum\net terra perfici quae aemulus statuit. Hoc si patietur creator,\nzelotes deus non est. Transeat age nunc terra et caelum. Sic\nenim dominus eorum destinavit, dum verbum eius maneat in aevum.\n Sic enim et Esaias praenuntiavit. Admoneantur et discipuli, ne\nquando graventur corda eorum crapula et ebrietate et saecularibus\ncuris, et insistat eis repentinus dies ille velut laqueus, utique oblitis\ndeum ex plenitudine et cogitatione mundi. Moysi erit admonitio.\n Adeo is liberabit a laqueo diei illius qui hanc admonitionem\nretro intulit. Erant et loca alia apud Hierusalem ad docendum,\n erant et extra Hierusalem ad secedendum. Sed enim per diem in\n templo docebat, ut qui per Osee praedixerat: In templo meo me\n invenerunt, et illic disputatum est ad eos. Ad noctem vero in\n elaeonem secedebat. Sic enim Zacharias demonstrarat: Et stabunt\n pedes eius in monte elaeone. Erant horae quoque auditorio competentes.\nDiluculo conveniendum erat, qui per Esaiam cum dixisset,\n Dominus dat mihi linguam disciplinae, adiecit, Apposuit mihi\nmane aurem ad audiendum. Si hoc est prophetias dissolvere, quid\nerit adimplere? \n \n\n",
            "38":"\n Proinde scit et quando pati oporteret eum cuius passionem \nlex figurat. Nam et tot festis Iudaeorum paschae diem elegit. In\nhoc enim sacramentum pronuntiarat Moyses, Pascha est domini. \nIdeo et affectum suum ostendit: Concupiscentia concupivi pascha\nedere vobiscum, antequam patiar. O legis destructorem, qui concupierat\netiam pascha servare! Nimirum vervecina illum Iudaica\ndelectaret? An ipse erat qui tanquam ovis ad victimam adduci \nhabens, et tanquam ovis coram tondente, sic os non aperturus,\nfiguram sanguinis sui salutaris implere concupiscebat? Poterat et\nab extraneo quolibet tradi. Ne dicerem et in hoc psalmum expunctum:\nQui mecum panem edit, levabit in me plantam. Poterat \net sine praemio tradi. Quanta enim opera traditoris circa eum qui\npopulum coram offendens nec tradi magis potuisset quam invadi?\nSed hoc alii competisset Christo, non qui prophetias adimplebat.\nScriptum est enim: Pro eo quod venumdedere iustum. Nam et \nquantitatem et exitum pretii postea Iuda paenitente revocati et in\nemptionem dati agri tiguli, sicut in evangelio Matthaei continetur, \nHieremias praecanit: Et acceperunt triginta argenteos, pretium\nappretiati vel honorati, et dederunt eos in agrum figuli. Professus \nitaque se concupiscentia concupisse edere pascha ut suum (indiguum\nenim ut quid alienum concupisceret deus), acceptum panem\net distributum discipulis corpus suum illum fecit, hoc est corpus \nmeum dicendo, id est figura corporis mei. Figura autem non fuisset\nnisi veritatis esset corpus. Ceterum vacua res, quod est phantasma,\nfiguram capere non posset. Aut si propterea panem corpus\nsibi finxit quia eorporis carebat veritate, ergo panem debuit tradere\npre nobis. Faciebat ad vanitatem Marcionis, ut panis crucifigeretur.\nCur autem panem corpus suum appellat, et non magis\npeponem, quem Marcion cordis loco habuit? Non intellegens, ve-\n \n\nterem fuisse istam figuram corporis Christi,dicentis per Hieremiam,\n Adversus me cogitaverunt cogitatum, dicentes, Venite coniciamus\nlignum in panem eius, scilicet crucem in corpus eius. Itaque\nilluminator antiquitatum quid tunc voluerit significasse panem satis\n declaravit corpus suum vocaus panem. Sic et in calicis mentione\ntestamentum constituens sanguine suo obsignatum substantiam corporis\nconfirmavit. Nullius enim corporis sanguis potest esse nisi\ncarnis. Nam et si qua corporis qualitas non carnea opponetur\nnobis, certe sanguinem nisi carnea non habebit. Ita consistet\nprobatio corporis de testimonio carnis, probatio carnis de testimonio\nsanguinis. Ut autem et sanguinis veterem figuram in vino\n recognoscas, aderit Esaias: Quis, inquit, qui advenit ex Edom?\nrubor vestimentorum eius ex Bosor? Sic decorus in stola violenta\ncum fortitudine? Quare rubra vestimenta tua, et indumenta\nsicut de foro torcularis pleno conculcato? Spiritus enim propheticus\nvelut iam contemplabundus dominum ad passionem venientem,\ncarne scilicet vestitum, ut in ea passum, cruentum habitum carnis\nin vestimentorum rubore designat, conculcatae et expressae vi\npassionis tanquam in foro torcularis, quia exinde quasi cruentati\nhomines de vini rubore descendant. Multo manifestius Genesis in\nbenedictione fudae, ex cuius tribu carnis census Christi proc(??)ssurus\n iam tunc Christum in Iuda delineabat, Lavabit, inquit, in\nvino stolam suam et in sanguine uvae amictum suum, stolam et\namictum carnem demonstrans et vinum sanguinem. Ita et nune\nsanguinem suum in vino consccravit, qui tunc vinum in sanguine\nfiguravit. \n",
            "39":"\n Vae, ait, per quem traditur filius hominis. Ergo iam Vae\nconstat imprecationis et comminationis inclamationem intellegendam\net irato et offenso deputandam; nisi si Iudas impune erat tantum\nsceleris relaturus. Aut si impune, vacat Vae: si non impune, utique\nab eo puniendus in quem scelus traditionis admisit. Porro si\nsciens passus est hominem quem ipse comitatui suo asciverat in\ntantum scelus ruere, noli iam de creatore circa Adam retractare\nquae in tuum quoque deum retorquentur, aut ignorasse illum, qui\n \n\nnon ex providentia obstitit peccaturo, aut obsistere non potuisse,\nsi ignorabat, aut noluisse, si et sciebat et poterat, atque ita malitiosum\niudicandum, qui passus sit hominem suum ex delicto perire.\nSuadeo igitur agnoscas potius et in isto creatorem quam parem illi\ndeum optimum adversus sententiam tuam facias. Nam et Petrum \npraesumptorie aliquid elocutum negationi potius destinando zeloten\ndeum tibi ostendit. Debuit etiam osculo tradi propheticus scilicet \nChristus, ut eius scilicet filius qui labiis a populo diligebatur \nPerductus in consessum an ipse esset Christus interrogatur. De \nquo Christo Iudaei quaesisset nisi de suo? Cur ergo non vel tunc\nalium eis prodidit? Ut pati posset, inquis. Id est ut ille optimus\nignorantes adhuc in scelus\n mergeret. Atquin et si dixisset, passurus\nesset. Si dixero enim, inquit, vobis non creditis. Porro \nnon credituri perseverassent in necem eius. Et cur non magis\npassurus esset, si alterius dei, ac per hoc adversarium creatoris\nmanifestaset? Ergo non ut pateretur alium se tunc quoque\nsupersedit ostendere, sed quoniam ex ore eius confessionem extorquere\ncupiebant, nec confesso tamen credituri, qui eum ex\noperibus scripturas adimplentibus agnoviase debuerant, ita eius fuit\noccultasse se cui ultro debehatur agnitio. Et tamen adhuc eis manum\nporrigens, Abhinc, inquit, erit filius hominis sedens ad dexteram \nvirtutis dei. Suggerebat enim se ex Danielis prophetia filium \nhominis, et e psalmo David sedentem ad dexteram dei. Itaque \nex isto dicto et scripturae comparatione illuminati quem se vellet\nintellegi, Ergo, inquiunt, tu dei filius es? Cuius dei, nisi quem \nsolum noverant? Cuius dei, nisi quem in psalmo meminerant dixisse\nfilio suo, Sede ad dexteram meam? Sed respondit, Vos dicitis,\nquasi non ego. Atquin confirmavit id se esse quod illi dixerant,\ndum rursus interrogant. Unde autem probabis interrogative et non\nipsos confirmative pronuntiasse, Ergo tu filius dei es? Ut, quia\noblique ostenderat se per scripturas filium dei intellegendum, sic\nsenserunt, Ergo tu dei es filius? quod te non vis aperte dicere,\naeque ita et ille, Vos dicitis, confirmative respondit, et adeo sic\nfuit pronuntiatio eius, ut perseveraverint in eo quod pronuntiatio\nsapiebat. \n \n",
            "40":"\n Perductum enim illum ad Pilatum onerare coeperunt quod se\nregem diceret Christum, sine dubio dei filium, sessurum ad dei\ndexteram. Ceterum alio eum titulo gravassent, incerti an filium\ndei se dixisset, nisi Vos dicitis sic pronuntiasset, hoc se esse\n quod dicerent. Pilato quoque interroganti, Tu es Christus? proinde,\nTu dicis, ne metu potestatis videretur amplius respondisse.\nConstitutus est igitur dominus in iudicio. Et statuit in iudicio populum\nsuum. Ipse dominus in iudicium venit cum presbyteris et\n archontibus populi, secundum Esaiam. Atque exinde omne scriptum\n passionis suae implevit. Tumultuatae sunt ibidem nationes, et populi\nmeditati sunt inania. Astiterunt reges terrae, et archontes\ncongregati sunt in unum adversus dominum et adversus Christum\neius. Nationes, Romani qui cum Pilato fuerant, populi, tribus\nIsraelis, reges, in Herode, archontes, in summis sacerdotibus.\n Nam et Herodi velut munus a Pilato missus Osee vocibus fidem\n reddidit. De Christo enim prophetaverat: Et vinctum eum ducent\n xenium regi. Delectatus est denique Herodes viso Iesu, nec vocem\n ullam ab eo audivit. Tanquam agnus enim coram tondente,\nsic non aperuit os suum, quia dominus dederat illi linguam disciplinae,\nut sciret quomodo eum oporteret proferre sermonem, illam\n scilicet linguam quam in psalmo adglutinatam gutturi suo tunc probabat\nnon loquendo. Et Barrabas quidem nocentissimus vita ut\nbonus donatur, Christus vero iustissimus ut homicida morti expostulatur.\nSed et duo scelesti circumfiguntur illi, ut inter iniquos\n scilicet deputaretur. Vestitum plane eius a militibus divisum,\npartim sorte concessum, Marcion abstulit, respicens psalmi prophetiam:\n Dispertiti sibi sunt vestimenta mea, et in vestitum meum\nsortem miserunt. Aufer igitur et crucem ipsam. Idem tamen\n psalmus de eo non tacet: Foderunt manus meas et pedes meos.\nTotus in illo exitus legitur. Circumdederunt me canes, synagoga\nmaleficorum circumvallavit me: omnes qui spectabant me, naso\nirridebant me: locuti sunt labiis, et capita moverunt: speravit in\n deum, liberet eum. Quo iam testimonium vestimentorum? Habe\nfalsi tui praedam; totus psalmus vestimenta sunt Christi. Ecce\n \n\nautem et elementa concutiuntur. Dominus enim patiebatur ipsorum.\nCeterum adversario laeso caelum luminibus floruisset, magis sol\nradiis insultasset, magis dies stetisset, libenter spectans pendentem\nin patibulo Christum Marcionis. Haec argumenta quoque mihi\ncompetissent, et si non fuissent praedicata. Caclum, inquit Esaias, \nvestiam tenebris. Hic erit dies de quo et Amos: Et erit illa die, \ndicit dominus, occidet sol meridie (habes et horae sextae significationem),\net contenebrabit super terram. Scissum est et templi \nvelum, angeli eruptione, derelinquentis filiam Sionis, tanquam in \nvinea spculam, et in cucumerario casulam. O quantum perseveravit\netiam tricesimo psalmo Christum ipsum reddere! Vociferatur \nad patrem, ut et moriens ultima voce prophetas adimpleret.\nHoc dicto expiravit. Quis? spiritus semetipsum, an caro spiritum? \nSed spiritus semetipsum expirare non potuit. Alius est qui expirat,\nalius qui expiratur. Si spiritus expiratur, ab alio expiretur necesse\nest. Quodsi solus spiritus fuisset, discessisse potius diceretur\nquam expirasse. Quis igitur expirat spiritum nisi caro, quae\net spirat quando illum habet, et ita eum cum amittit expirat? Denique\nsi caro non fuit, sed phantasma carnis, phantasma autem\nspiritus fuit, spiritus autem semetipsum expiravit et expirando\ndiscessit, sine dubio phantasma discessit cum spiritus, qui erat\nphantasma, discessit, et nusquam comparuit phantasma cum spiritu.\nNihil ergo remansit in ligno, nihil pependit etiam post expirationem,\nnihil de Pilato postulatum, nihil de patibulo detractum, nihil\nsindone involutum, nihil sepulcro novo conditum. Atquin non\nnihil. Quid igitur illud fuit? Si phantasma, adhuc ergo inerat et\nChristus. Si discesserat Christus, ergo abstulerat phantasma. Superest\nimpudentiae haereticae dicere phantasma illic phantasmatis\nremansisse. Sed si et Ioseph corpus fuisse noverat, quod tota\npietate tractavit? ille Ioseph qui non consenserat in sceiere Iudaeis?\n \n\n Beatus vir, qui non abiit in consilio impiorum, et in via peccatorum\nnon stetit, et in cathedra pestilentiae non sedit. \n",
            "41":"\n Oportuerat etiam sepuitorem domini prophetari ac iam tunc\nmerito benedici, si nec mulierum illarum officium praeterit prophetia\nquae ante lucem convenerunt ad sepulcrum cum odorum\n paratura. De hoc enim per Osee, Ut quaerant, inquit, faci(??)m\nmeam, ante lucem vigilabunt ad me dicentes, Eamus et convertamur\nad dominum, quia ipse eripuit et curabit nos, percussit et\nmiserebitur nostri, sanabit nos post biduum, in die tertia resurgemus.\nQuis enim haec non credat in recogitatu mulierum illarum\nvolutata inter dolorem praesentis destitutionis, qua percussae sibi\nvidebantur a domino, et spem resurrectionis ipsius, qua restitui\nrite arbitrantur? Corpore autem non invento sublata erat sepultura\n eius de medio, secundum Esaiam. Sed et duo ibidem angeli apparuerunt.\nTot fere laterensibus uti solebat in duobus testibus\nconsistens dei sermo. Revertentes quoque a sepulcro mulieres, et\n ab illa angelorum visione, prospiciebat Esaias: Mulieres, inquit,\nvenientes a visione, venite, ad renuntiandam scilicet domini resurrectionem.\n Bene autem quod incredulitas discipulorum perseverabat,\nut in finem usque defensio nostra consisteret Christum Iesum\nnon alium se discipulis edidisse quam prophetarum. Nam cum duo\nex illis iter agerent et dominus eis adhaesisset, non comparens\nquod ipse esset, etiam dissimulans de conscientia rei gestae, Nos\n autem putabamus, inquiunt, ipsum esse redemptorem Israelis, utique\nsuum Christum, id est creatoris. Adeo nec alium se ediderat\nillis. Ceterum non existimarent eum creatoris, et cum creatoris\nexistimaretur, non sustinuisset hanc de se existimationem, si non\nis esset qui existimatur. Aut ipse erit auctor erroris et praevaricator\nveritatis adversus dei optimi titulum. Sed nec post resurrectionem\nalium se eis ostendit quam quem existimatum sibi dixerant.\n Plane invectus est in illos: O insensati et tardi corde in non\ncredendo omnibus quae locutus est ad vos. Quae locutus non\nalterius se dei esse probat, sed eiusdem dei. Nam eadem et\n angeli ad mulieres: Rememoramini quae locutus sit vobis in Gali-\n \n\nlaea dicens, quod oportet tradi filium hominis et crucifigi et\ntertia die resurgere. Et quare oportebat, nisi quia ita a deo creatore\nscriptum? Igitur increpavit illos ut de sola passione scandalizatos,\net ut dubios de fide resurrectionis annuntiatae sibi a feminis,\nper quae non crediderant ipsum fuisse quem existimarant. Itaque\nquod existimaverant, id volens credi se eum se confirmabat quem\nexistimaverant, creatoris scilicet Christum, redemptorem Israelis.\nDe corporis autem veritate quid potest clarius? cum haesitantibus\neis ne phantasma esset, immo phantasma credentibus, Quid turbati \nestis? inquit, et quid cogitationes subeunt in corda vestra? Videte\nmanus meas et pedes, quia ego ipse sum, quoniam spiritus ossa\nnon habet, sicut me videtis habere. Et Marcion quaedam contraria\nsibi illa, credo industria, eradere de evangelio suo noluit,\nut ex his quae eradere potuit nec erasit illa quae erasit aut negetur\nerasisse aut merito erasisse dicatur. Nec parcit nisi eis quae\nnon minus aliter interpretando quam delendo subvertit. Vult itaque\nsic dictum quasi, Spiritus ossa non habet, sicut me videtis habentem,\nad spiritum referatur, sicut me videtis habetem, id est\nnon habentem ossa, sicut et spiritus. Et quae ratio tortuositatis\nistius? cum simpliciter pronuntiare potuisset, Quia spiritus ossa\nnon habet, sicut me videtis non habentem. Cur autem inspectui\neorum manus et pedes suos offert, quae membra ex ossibus\nconstant, si ossa non habebat? Cur adicit, Et scitote, quia ego\nsum, quem scilicet corporeum retro noverant? Aut si phantasma\nerat usquequaque, cur illos phantasma credentes increpabat? Atquin\nadhuc eis non credentibus propterea cibum desideravit, ut se \nostenderet etiam dentes habere. Implevimus, ut opinor, sponsionem.\nExhibuimus Iesum Christum prophetarum doctrinis, sententiis,\naffectibus, sensibus, virtutibus, passionibus, etiam resurrectione,\nnon alium quam creatoris, siquidem et apostolos mittens ad praedicandum \nuniversis nationibus in omnem terram exire sonum eorum \net in terminos terrae voces eorum psalmum adimplendo praecepit. \nMisereor tui, Marcion, frustra laborasti. Christus enim Iesus in\nevangelio tuo meus est."
        },
        "4":{
            "0":"\n \n Nihil sine origine nisi deus solus. Quae quantum praecedit\nin statu omnium rerum, tantum praecedat necesse est etiam in\nretractatu earum, ut constare de statu possit, quia nec habeas\ndispicere quid quale sit, nisi certus an sit, cum cognoveris unde\nsit. Et ideo ex opusculi ordine ad hanc materiam devolutus apostoli\nquoque originem a Marcione desidero, novus aliqui discipulus\nnec ullius alterius auditor, qui nihil interim credam nisi nihil\n temere\ncredendum, temere porro credi quodcunque sine originis agnitione\ncreditur, quique dignissime ad sollicitudinem redigam istam inquisitionem,\ncum is mihi affirmatur apostolus quem in albo apostolorum\napud evangelium non deprehendo. Denique audiens postea\neum a domino allectum, iam in caelis quiescente, quasi inprovidentiam\nexistimo si non ante scivit illum sibi necessarium Christus,\nsed iam ordinato officio apostolatus et in sua opera dimisso ex\nincursu, non ex prospectu, adiciendum existimavit, necessitate, ut\nita dixerim, non voluntate. Quamobrem, Pontice nauclere, si nunquam\nfurtivas merces vel illicitas in acatos tuas recepisti, si nullum\nomnino onus avertisti vel adulterasti, cautior utique et fidelior\nin dei rebus, edas velim nobis, quo symbolo susceperis apostolum\nPaulum, quis illum tituli charactere percusserit, quis transmiserit\ntibi, quis imposuerit, ut possis eum constanter exponere, ne illius\n\n \nprobetur, qui omnia apostolatus eius instrumenta protulerit. Ipse se, ioquit, apostolum est professus, et quidem non ab hominibus \nnec per hominem, sed per Iesum Christum. Plane profiteri potest semet ipsum quivis, verum professio eius alterius auctoritate conficitur; alius scribit, alius subscribit, alius obsignat, alius actis refert. Nemo sibi et professor ct testis est. Praeter haec utique Iegisti, multos venturos, qui dicant: ego sum Christus. Si est, qui se Christum\n\nmentiatur, quanto magis qui se apostolum praedicet Christi? Adbuc ego in persona discipuli et inquisitoris conversor, ut iam hinc et fidem tuam obtundam, qui unde eam probes, non habes, et impudentiam suflundam, qui vindicas, et unde possis vindicare, non recipis. Sit Christus, sit apostolus, ut alterius, dum non probantur nisi de instrumento creatoris. Nam mihi Paulum etiam Genesis olim repromisit Inter illas enim figuras et propheticas super filios suos benedictiones Iacob, cum ad Beniamin dixisset: Beniamin, inquit, iupus rapax ad matutinum comedet adhuc, et ad vesperam dabit escam. Ex tribu enim Beniamin oriturum Paulum providebat, lupum rapacem ad matutinum comedentem, id est, prima aetate vastaturum pecora domiai ut persecutorem ecclesiorum, dehinc ad vesperam escam daturum, id est, devergente iam aetate oves Christi edocaturum ut doctorem nationum. Nam et Saulis primo asperitas insectationis erga David, dehinc poenitentia et satisfactio, hona pro malis recipientis, non aliod portendebat, qoam Paolum in Saule secundum trihus et lesum in David secondom virginis censum. Haec figurarum sacramenta si tibi displicent, certe Acta Apostolorum hunc mihi ordinem Pauli tradiderunt a te quoque non negandum. Inde apostolom ostendo persecutorem, non \n\n \n ab hominibus neque per hominem; inde et ipsi credere inducor;\ninde te a defensione eius expello, nec timeo dicentem, Tu ergo\nnegas apostolum Paulum? Non blasphemo quem tueor. Nego, ut\nto probare compellam. Nego, ut meum esse convincam. Aut si ad\nnostram fidem spectas, recipe quae eam faciunt. Si ad tuam provocas,\nede quae eam praestruunt. Aut proba esse quae credis; aut\nsi non probas, quomodo credis? Aut qualis es adversus eum credens\na quo solo probatur esse quod credis? Habe nunc et apostolum\nde meo sicut et Christum, tam meum apostolum quam et\nChristum. Iisdem et hic dimicabimus lineis, in ipso gradu provocabimus\npraescriptionis, oportere scilicet et apostolum qui creatoris\nnegetur, immo et adversus creatorem proferatur, nihil docere, nihil\nsapere, nihil velle secundum creatorem, et inprimis tanta constantia\nalium deum edicere quanta a lege creatoris abrupit. Neque enim\nverisimile est ut avertens a Iudaismo non pariter ostenderet in\ncuius dei fidem averteret, quia nemo transire posset a creatore\nnesciens ad quem transeundum sibi esset. Sive enim Christus iam\nalium deum revelaverat, sequebatur etiam apostoli testatio, vel ne\nnon eius dei apostolus haberetur quem Christus revelaverat, et quia\nnon licebat abscondi ab apostolo qui iam revelatus fuisset a Christo:\nsive nihil tale de deo Christus revelaverat, tanto magis ab apostolo\ndebuerat revelari, qui iam non posset ab alio, non credendus\nsine dubio si nec ab apostolo revelatus. Quod idcirco praestruximus,\nut iam hinc profiteamur nos proinde probaturos nullum alium deum\nab apostolo circumlatum, sicut probavimus nec a Christo, ex ipsius\nutique epistulis Pauli, quas proinde mutilatas etiam de numero\nforma iam haeretici evangelii praeiudicasse debebit. \n",
            "1":"\n DE EPISTULA AD GALATAS. Principalem adversus \n \n\nIudaismum epistolam nos quoque confitemur, quae Galatas docet. Amplectimur \netenim omnem illam legis veteris abolitionem, ut et ipsam \nde creatoris venientem dispositione, sicut saepe iam in isto ordine \ntractavimus de praedicata novatione a prophetis dei nostri. Quodsi \ncreator quidem vetera cessura promisit, novis scilicet orituris, Christus \nvero tempus distinctionis istius (lex et prophetae usque ad \nIoannem) terminum in Ioanne statuens inter utrumque ordinem desinentium e\nxinde veterum et incipientium novorum: necessarie et \napostolus in Christo post Ioannem revelato vetera infirmat, nova \nvero confirmat, atque ita non alterius dei fidem curat, quam creatoris, \napud quem et vetera decessura praedicabantur. Igitur et legis \ndestructio et evangelii aedificatio pro me faciunt in ista quoque \nepistola ad eam Galatarum praesumptionem pertinentes, qua \npraesumebant Christum, ut puta creatoris salva creatoris Iege credendum, \nquod adhuc incredibile videretur Iegem a suo auctore deponi. \nPorro si omniuo alium deum ab apostolo audissent, ultro\n\n\nutique scissent abscedendum sibi esse a lege eius dei, quem reliquissent \nalium secuti. Quis enim exspectaret diutius discere, quod \nnovam deberet sectari disciplinam, qui novum deum recepisset? \nImmo quia eadem quidem divinitas praedicabatur in evangelio, quae \nsemper nota fuerat in lege, disciplina vero non eadem, bic erat \ntotus quaestionis status, an lex creatoris ab evangelio deberet excludi \nin Christo creatoris. Denique aufer hunc statum, et vacat \nquaestio. Vacante autem quaestione, ultro olDoibus agnoscentibus, \ndiscedendum sibi esse ab ordine creatoris per fidem dei alterius, \nnulla apostolo materia competisset id tam presse doceudi, quod \nultro fides ipsa dictasset. Igitur tota intentio epistolae istius nihil \naliud docet, quam legis discessionem venientem de creatoris dispositione, \nut adhuc suggeremus. Si item nullius novi dei exserit \nmentionem, quod nusquam magis fecisset, quam in ista materia, ut \nrationem scilicet ablegendae legis unica hac et sufficientissima defiuitione \nproponeret novae divinitatis, apparet quomodo scribat.\nMiror vos tam cito transferri ab eo, qni vos vocavit in gratiam, ad \naliud evangelium, ex conversatione aliud, non ex religione, ex \ndisciplina, non ex divinitate, quoniam quidem evangelium Christi \na lege evocare deberet ad gratiam, non a creatore ad alium deum. \n\n \n\nNemo enim illos moverat a creatore, ut viderentur sic ad aliud\nevangelium transferri, quasi dum ad creatorem transferuntur. Nam\net adiciens, quod aliud evangelium omnino non esset, creatoris\nconfirmat id quod esse defendit. Sed enim et creator evangelium\n repromittit, dicens per Esaiam, Ascende in montem excelsum, qui\nevangelizas Sioni, extolle vocem in valentia tua, qui evangelizas\n Hierusalem; item ad apostolorum personam, Quam tempestivi pedes\nevangelizantium pacem, evangelizamtium bona, utique et nationibus\n evangelizantium, quoniam et, In nomine eius, inquit, nationes\nsperabunt, Christi scilicet, cui ait, Posui te in lumen nationum.\nEst autem evangelium etiam dei novi, quod vis tunc ab apostolo\n defensum. Iam ergo duo sunt evangelia apud duos deos, et mentitus\nerit apostolus dicens quod aliud omnino non est, cum sit\net aliud, cum sic suum evangelium defendere potuisset, ut potius\ndemonstraret, non ut unum determinaret. Sed fortasse, ut fugias\n hinc, et ideo, dices, subtexuit, Licet angelus de caelo aliter evangelizaverit,\nanathema sit, quia et creatorem sciebat evangelizaturum.\nRursus ergo te implicas. Hoc est enim quod adstringeris. Duo\nenim evangelia confirmare non est eius qui aliud iam negarit. Tamen\nlucet sensus eius qui suam praemisit personam: Sed et si nos\naut angelus de caelo aliter evangelizaverit. Verbi enim gratia dictum\nest. Ceterum si nec ipse aliter evangelizaturus, utique nec angelus.\nIta angelum ad hoc nominavit, quo multo magis hominibus non\nesset credendum, quando nec angelo, nec apostolo, non angelum\n ad evangelium referret creatoris. Exinde decurrens ordinem conversionis\n suae de persecutore in apostolum scripturam Apostolicorum\nconfirmat, apud quam ipsa etiam epistulae istius materia\nrecognoscitur, intercessisse quosdam qui dicerent circumcidi oportere\net observandam esse Moysi legem, tunc apostolos de ista\nquaestione consultos ex auctoritate spiritus renuntiasse non esse\nimponenda onera hominibus quae patres ipsi non potuissent sustinere.\nQuodsi et ex hoc congruunt Paulo Apostolorum Acta, cur\nea respuatis iam apparet, ut deum scilicet non alium praedicantia\nquam creatorem, nec Christum alterius quam creatoris, quando nec\npromissio spiritus sancti aliunde probetur exhibita quam de instrumento\nActorum. Quae utique verisimile non est ex parte quidem\napostolo convenire, cum ordinem eius secundum ipsius testimo-\n \n\nnium ostendunt, ex parte vero dissidere, cum divinitatem in Christo\ncreatoris annuntiant, ut praedicationem quidem apostolorum non\nsit secutus Paulus, qui formam ab eis dedocendae legis accepit. \n",
            "2":"\n Denique ad patrocinium Petri ceterorumque apostolorum ascendisse \nHierosolymam post annos quatuordecim scribit, ut conferret\ncum illis de evangelii sui regula, ne in vacuum tot annis cucurrisset\naut curreret, si quid scilicet citra formam illorum evangelizaret.\nAdeo ab illis probari et constabiliri desiderarat, quos, si\nquando, vultis Iudaismi magis adfines subintellegi. Cum vero \nnec Titum dicit circumcisum, iam incipit ostendere solam circum\ncisionis quaestionem ex defensione adhuc legis concussam ab eis\nquos propterea falsos et superinducticios fratres appellat, non\naliud statuere pergentes quam perseverantiam legis, ex fide sine\ndubio intergra creatoris, atque ita pervertentes evangelium, non\ninterpolatione scripturae, qua Christum creatoris effingerent, sed\nretentione veteris disciplinae, ne legem creatoris excluderent. Ergo\npropter falsos, inquit, superinducticios fratres, qui subintraverant \nad speculandam libertatem nostram, quam habemus in Christo, ut\nnos subigerent servituti, nec ad horam cessimus subiectioni. Intendamus\nenim et sensui ipsi et causae eius, et apparebit vitiatio\nscripturae. Cum praemittit, Sed nec Titus, qui mecum erat, cum\nesset Graecus, coactus est circumcidi, dehinc subiungit, Propter\nsuperinducticios falsos fratres, et reliqua, contrarii utique facti incipit\nreddere rationem, ostendens propter quid fecerit quod nec\nfecisset nec ostendisset, si illud propter quod fecit non accidisset.\nDenique dicas velim, si non subintroissent falsi illi fratres ad speculandam\nlibertatem eorum, cessissent subiectioni? Non opinor.\nErgo cesserunt, quia fuerunt propter quos crederetur. Hoc enim\nrudi fidei et adhuc de legis observatione suspensae competebat,\nipso quoque apostolo ne in vacuum cucurrisset aut curreret su-\n \n specto. Itaque frustrandi erant falsi fratres, speculantes libertatem\nChristianam, ne ante eam in servitutem abducerent Iudaismi quam\nPaulus sciret se non in vacuum cucurrisse, quam dexteras ei darent\nantecessores, quam ex censu eorum in nationes praedicandi\n munus subiret. Necessario igitur cessit ad tempus, et sic ei\n ratio constat Timotheum circumcidendi et rasos introducendi in\ntemplum, quae in Actis edicuntur, adeo vera, ut apostolo consonent\nprofitenti factum se ludaeis Iudaeum, ut Iudaeos lucrifaceret,\net sub lege agentem propter eos qui sub lege agerent, sic et\npropter superinductos illos, et omnibus novissime omnia factum,\nut omnes lucraretur. Si haec quoque intellegi ex hoc postulant, id\nquoque nemo dubitabit, eius dei et Christi praedicatorem Paulum\ncuius legem quamvis excludens interim, tamen pro temporibus admiserat,\nstatim amoliendam si novum deum protulisset. Bene\nigitur quod et dexteras Paulo dederunt Petrus et Iacobus et Ioannes,\net de officii distributione pepigerunt, ut Paulus in nationes,\n illi in circumcisionem, tantum ut meminissent egenorum, et hoc\nsecundum legem creatoris, pauperes et egenos foventis, sicut in\nevangelii vestri retractatu probatum est. Adeo constat de lege sola\nfuisse quaestionem, dum ostenditur quid ex lege custodiri convenerit.\nSed reprehendit Petrum non recto pede incedentem ad evangelii\nveritatem. Plane reprehendit, non ob aliud tamen quam ob\ninconstantiam victus, quem pro personarum qualitate variabat, timens\neos qui erant ex circumcisione, non ob aliquam divinitatis perversitatem,\nde qua et aliis in faciem restitisset, qui de minore causa\nconversationis ambiguae Petro ipsi non pepercit. Sed quomodo\n Marcionitae volunt credi? De cetero pergat apostolus, negans ex\noperibus legis iustificari hominem, sed ex fide. Eiusdem tamen\ndei cuius et lex. Nec enim laborasset fidem a lege discernere,\nquam diversitas ipsius divinitatis ultro discrevisset, si fuisset. Merito\nnon reaedificabat quae destruxit. Destrui autem lex habuit ex\n quo vox loannis clamavit in eremo: Parate vias domini, ut fierent\nrivi et colles et montes repleti et humiliati, et tortuosa et aspera\n \n\nin rectitudinem et in campos, id est, legis difficultates in evangelii facilitates. Meminerat iam et psalmi esse tempus: disrumpamus a nobis vincula eorum, et abiiciamus a nobis iugum ipsorum, ex quo tumultuatae sunt gentes et populi meditati sunt inania; astiterunt reges terrae et magistratus congregati sunt in unum adversus dominum et adversus Christum ipsius; ut iam ex fidei fibertate instificetur homo, non ex legis servitute, quia iustus ex fide vivit. Quodsi prophetes Abacum praenuntiavit, habes et apostolum prophetas confirmantem, sicut et Christus. Eius crgo dei erit fides, in qua vivet iustus, cuius et lex, in qua non iustihcatur operarius. Proinde si in lege maledictio est, in fide vero bensdictio, utrumque habes propositum apud creatorem: ecce posui, inquit, ante\nte maledictionem et benedictionem. Non potes distantiam vindicare, quae etsi rerum est, non ideo auctorum, quae ab uno auctore proponitur. Cur autem Christus factus sit pro nobis maledictio , ipso apostolo edocente manifestum est, quam nobiscum faciat, id est, secundum fidem creatoris. Neque enim quia creator pronuntiavit: maledictus omnis in ligno suspensus, ideo videbitur alterius dei esse Christus et ideirco a creatore iam tunc in lege maledictus. Et quomodo praemaledixisset eum creator, quem ignorat? Cur autem non magis competat creatori filium suum dedisse maledictioni suae, quam illi deo tuo subdidisse maledictioni, et quidem pro homine alieno? Denique si atrox videtur hoc in creatore circa filium, proinde tuo in deo; si vero rationale et in tuo, proinde et in meo, et magis in meo. Facilius enim crederetur eius esse, per maledictionem Christi benedictionem prospexisse bomini, qui et maledictionem aliquando et benedictionem proposuerit ante hominem, quam qui neutrum unquam sit apud te professus. Accepimus igitur benedictionem spiritalem per fidem, inquit, ex qua scilicet vivet iustus, secundum creatorem. Hoc est ergo, quod dico eius dei fidem esse, cuius est forma gratiae fidei. Sed et cum adiicit: omnes enim filii estis fidei, ostenditur, quid supra haeretica industria eraserit, mentionem scilicet Abrabae, qua nos apostolus filios Abrabae per fidem affirmat, secundum quam mentionem hic qunque filios fidei notavit. Ceterum quomodo filii fidei? et cuius fidei, si non Abrabae? Si enim Abrabam deo credidit, et deputatum est iustitiae, atque exinde pater multarum\n\n \n\nnationum meruit nuncupari, nos autem credendo deo magis proinde\niustificamur, sicut Abraham, et vitam proinde consequimur,\nsicut iustus ex fide vivit: sic fit ut et supra filios nos Abrahae pronuntiarit,\nqua patris fidei, et hic filios fidei, per quam Abraham\npater nationum fuerat repromissus. Ipsum quod fidem a circumcisione\nrevocabat, nonne Abrahae filios constituere quaerebat, qui\nin carnis integritate crediderat? Denique alterius dei fides ad formam\ndei alterius non potest admitti, ut credentes iustitiae deputet,\nut iustos vivere faciat, ut nationes filios fidei dicat. Totum hoc\neius est apud quem ante iam notum est sub eadem Abrahae mentione,\ndum ipso sensu revincatur. \n",
            "3":"\n Adhuc, inquit, secundum hominem dico: Dum essemus parvuli,\nsub elementis mundi eramus positi, ad deserviendum eis.\nAtquin non est hoc humanitus dictum. Non enim exemplum est,\nsed veritas. Quis enim parvulus, utique sensu, quod sunt nationes,\nnon elementis subiectus est mundi, quae pro deo suspicit? Illud\nautem fuit, quod cum, Secundum hominem, dixisset, tamen testamentum\nhominis nemo spernit aut superordinat. Exemplo enim\nhumani testamenti permanentis divinum tuebatur. Abrahae dictae\n sunt promissiones et semini eius. Non dixit seminibus, quasi pluribus,\nsed semini, tanquam uni, quod Christus est. Erubescat\nspongia Marcionis! Nisi quod ex abundanti retracto quae abstulit,\ncum validius sit illum ex his revinci quae servavit. Cum autem\n evenit impleri tempus, misit deus filium suum, utique is qui etiam\nipsorum temporum deus est quibus saeculum constat, qui signa\nquoque temporum ordinavit, soles et Iunas et sidera et stellas, qui\nfilii denique sui revelationem in extremitatem temporum et disposuit\n et praedicavit. In novissimis diebus erit manifestus mons domini,\n \net in novissimis diebus effundam de spiritu meo in omnem carnem, secundum loelem. Ipsius erat sustinuisse tempus impleri, cuius erat etiam finis temporis, sicut initium. Ceterum deus ille otiosus nec operationis nec praedicationis ullius atque ita nec temporis alicuius, quid omnino egit, quod efficeret tempus impleri el iam implendum sustineri? Si nihil, satis vanum est, ut creatoris tempora sustinuerit serviens creatori. Cui autem rei misit filium suum? ut eos, qui sub lege erant, redimeret; hoc est, ut efiiceret tortuosa in viam rectam et aspera in vias lenes, secundum Esaiam, ut vetera transirent et nova orirentur, lex nova ex Sion et sermo domini ex Hierusalem, et ut adoptionem filiorum acciperemus, utique nationes, quae filii non eramus. Et ipse enim lux erit nationum, et in nomine eius nationes sperabunt. Itaque ut certum esset, nos filios dei esse, misit spiritum\nsuum in corda nostra, clamantem: Abba, pater. In novissimis enim, inquit, diebus effundam de meo spiritu in omnem carnem. Cuius gratia, nisi cuius et promissio gratiae? Quis pater, nisi qui et factor? Post has itaque divitias non erat revertendum ad infirma et mendica elementa. Elementa autem apud Romanos quoque etiam primae literae solent dici. Non ergo per mundialium elementorum derogationem a deo eorum avertere cupiebat, etsi diceudo supra: si ergo his, qui non natura sunt dei, servitis, physicae, id est, naturalis, superstitionis elementa pro deo habentis suggillat errorem, nec sic tamen elementorum deum taxans. Sed quae velit intelligi elementa, primas scilicet literas legis, ipse declarat. Dies observatis et menses ct tempora et annos et sabbata, ut opinor, et coenas puras et iciuraa et dies magnos. Cessare enim ab his quoque, sicut et circumcisione, oportebat ex decretis creatoris, qui et per Esaiam: neomenias vestras et sabbata et diem magnum non sustinebo, ieiunium et ferias et cerimonias vestras odit anima mea. Et per Amos,\n \n\n Odi, reieci cerimonias vestras, et non odorabor in frequentiis\n vestris; item per Osee, Avertam universas iocunditates eius et\ncerimonias eius et sabbata et neomenias eius et omnes frequentias\neius. Quae ipse constituerat, inquis, erasit? Magis quam alius;\naut si alius, ergo ille adiuvit sententiam creatoris, auferens quae\net ille damnaverat. Sed non huius loci quaestio cur leges suas\ncreator infregerit. Sufficit quod infracturum probavimus, ut confirmetur\nnihil apostolum adversus creatorem determinasse, cum et\nipsa amolitio legis a creatore sit. Sed ut furibus solet aliquid\nexcidere de praeda in indicium, ita credo et Marcionem novissimam\nAbrahae mentionem dereliquisse, nullam magis auferendam, etsi ex\n parte convertit. Si enim Abraham duos liberos habuit, unum\nex ancilla, et alium ex libera, sed qui ex ancilla, carnaliter natus\nest, qui vero ex libera, per repromissionem (quae sunt allegorica,\nid est aliud portendentia: haec sunt enim duo testamenta,\nsive duae ostensioues, sicut invenimus interpretatum, unum a monte\nSina in synagogam Iudaeorum secundum legem generans in servitutem,\naliud super omnem principatum generans, vim, dominationem,\net omne nomen quod nominatur, non tantum in hoc aevo,\nsed et in futuro, quae est mater nostra, in quam repromisimus\nsanctam ecclesiam; ideoque adicit, Propter quod, fratres, non sumus\nancillae filii, sed liberae), utique manifestavit et Christianismi\ngenerositatem in filio Abrahae ex libera nato allegoriae habere sacramentum,\nsicut et Iudaismi servitutem legalem in filio ancillae,\natque ita eius dei esse utramque dispositionem apud quem invenimus\n utriusque dispositionis delineationem. Ipsum quod ait, Qua\nlibertate Christus nos manumisit, nonne eum constituit manumissorem\nqui fuit dominus? Alienos enim servos nec Galba manumisit,\nfacilius liberos soluturus. Ab eo igitur praestabitur libertas\n \n\napud quem fuit servitus legis. Et merito. Non decebat manumissos rursus iugo servitutis, id est legis, adstringi, iam psalmo adimpleto: disrumpamus vincula eorum et abiiciamus a nobis iugum ipsorum, postquam archontes congregati sunt in unum adversus dominum et adversus Christum ipsius. De servitute igitur exemptos ipsam servitutis notam eradere perseverabat, circumcisionem, ex praedicationis scilicet propheticae auctoritate, memor dictum per Hieremiam: etr circumcidimi praeputia cordis vestri; quia et Moyses: circumcidetis duricordiam vestram, id est non carnem. Denique si circumcisionem ab alio deo veniens excludebat, cur etiam praeputiationem negat quiequam valere in Christo, sicut et circumcisionem? *) praeferre enim debebat aemulam eius, quam expugnabat, si ab aemulo circumcisionis deo esset. Porro quia et circumcisio et praeputiatio uni deo deputabantur, ideo utraque in Christo vacabat propter fidei praclationem, illius fidei, de qua erat scriptum: et in nominc eius nationes credent, illius fidei, quam \n\n\n\n \n\n\n dicendo per dilectionem perfici, sic quoque creatoris ostendit. Sive\n enim dilectionem dicit quae in deum, et hoc creatoris est, Diliges\ndeum ex toto corde tuo, et ex tota anima tua, et ex totis viribus\n tuis, sive quae in proximum, Et proximum tuum tanquam te, creatoris\n est. Qui autem turbat vos, iudicium feret. A quo deo? Ab\noptimo? Sed ille non iudicat. A creatore? Sed nec ille damnabit\nassertorem circumcisionis. Quodsi non erit alius qui iudicet\nnisi creator, iam ergo non damnabit legis defensores nisi\nqui ipse eam cessare constituit. Quid nunc, si et confirmat illam\n ex parte qua debet? Tota enim, inquit, lex in vobis adimpleta\nest: Diliges proximum tuum tanquam te. Aut si sic vult intellegi,\nAdimpleta est, quasi iam non adimplenda, ergo non vult ut diligam\nproximum tanquam me, ut et hoc cum lege cessaverit. Sed\nperseverandum erit semper in isto praecepto. Ergo lex creatoris\netiam ab adversario probata est, nec dispendium, sed compendium\nab eo consecuta est, redacta summa in unum iam praeceptum. Sed\nnec hoc alii magis competit quam auctori. Atque adeo cum dicit,\n Onera vestra invicem sustinete, et sic adimplebitis legem Christi,\nsi hoc non potest fieri nisi quis diligat proximum sibi tanquam\nse, apparet, Diliges proximum tibi tanquam te, per quod auditur,\nInvicem onera vestra portate, Christi esse legem, quae sit creatoris,\natque ita Christum creatoris esse, dum Christi est lex creatoris.\n Erratis, deus non deridetur. Atquin derideri potest deus\n Marcionis, qui nec irasci novit nec ulcisci. Quod enim severit\nhomo, hoc et metet. Ergo retributionis et iudicii deus intentat.\n Bonum autem facientes non fatigemur, et dum habemus tempus,\noperemur honum. Nega creatorem bonum facere praecepisse, et\ndiversa doctrina sit diversae divinitatis. Porro si retributionem praedicat,\n ab eodem erit et corruptionis messis et vitae. Tempore\n autem suo metemus, quia et Ecclesiasticus, Tempus, inquit, erit\n omni rei. Sed et mihi, famulo creatoris, mundus crucifixus est,\nnon tamen deus mundi, et ego mundo, non tamen deo mundi.\nMundum enim, quantum ad conversationem eius, posuit, cui renuntiando\nmutuo transfigimur et invicem morimur. Persecutores\n vocat Christi. Cum vero adicit stigmata Christi in corpore suo\ngestare se (utique corporalia competunt), iam non putativam, sed\nveram et solidam carnem professus est Christi, cuius stigmata corporalia\nostendit. \n \n\n",
            "4":"\n DE EPISTULA AD CORINTHIOS PRIMA. Praestructio superioris \nepistulae ita duxit, ut de titulo eius non retractaverim,\ncertus et alibi retractari eum posse, communem scilicet et eundem\nin epistulis omnibus, quod non utique salutem praescribit eis quibus\nscribit, sed gratiam et pacem. Non dico quid illi cum Iudaico \nadhuc more, destructori Iudaismi? Nam et hodie Iudaei in pacis\nnomine appellant, et retro in scripturis sic salutabant. Sed intellego\nillum defendisse officio suo praedicationem creatoris: Quam \nmaturi pedes evangelizantium bona, evangelizantium pacem. Evangelizator\nenim bonorum, id est gratiae dei, pacem quam praeferendam\nsciebat. Haec cum a deo patre nostro et domino Iesu \nannuntians communibus nominibus utatur, competentibus nostro\nquoque sacramento, non puto dispici posse quis deus pater et\ndominus Iesus praedicetur, nisi ex accedentibus cui magis competant.\nPrimo quidem patrem dominum praescribo non alium agnoscendum\nquam et hominis et universitatis creatorem et institutorem:\nporro patri etiam domini nomen accedere ob potestatem,\nquod et filius per patrem capiat: dehinc gratiam et pacem non\nsolum eius esse a quo praedicabantur, sed eius qui fuerit offensus.\nNec gratia enim fit nisi offensae, nec pax nisi belli. Et populus\nautem per disciplinae transgressionem et omne hominum genus per\nnaturae dissimulationem et deliquerat et rebellaverat adversus\ncreatorem. Deus autem Marcionis, et quia ignotus, non potuit\noffendi, et quia nescit irasci. Quae ergo gratia a non offenso?\nquae pax a non rebellato? Ait crucem Christi stultitiam esse perituris,\nvirtutem autem et sapientiam dei salutem consecuturis, et\nut ostenderet unde hoc eveniret, adicit: Scriptum est enim, Perdam \nsapientiam sapientium et prudentiam prudentium irritam faciam. \nSi haec creatoris sunt et quae ad causam crucis pertinent stultitiae\ndeputat, ergo et crux et per crucem Christus ad creatorem pertinebit,\na quo praedicatum est quod ad crucem pertinet. Aut si\ncreator, qua aemulus, idcirco sapientiam abstulit, ut crux Christi\n \n\nscilicet adversarii stultitia deputetur, ecquomodo potest aliquid ad\ncrucem Christi non sui creator pronuntiasse, quem ignorabat cum\npraedicabat? Sed et cur apud dominum optimum et profusae\nmisericordiae alii salutem referunt, credentes crucem virtutem et\nsapientiam dei esse, alii perditionem, quibus Christi crux stultitia\nreputatur, si non creatoris est aliquam et populi et humani generis\noffensam detrimento sapientiae atque prudentiae multasse?\nHoc sequentia confirmabunt, cum dicit, Nonne infatuavit deus\n sapientiam mundi? cumque et hic adicit quare: Quoniam in dei\nsapientia non intellexit mundus per sapientiam dominum, boni\nduxit deus per stultitiam praedicationis salvos facere credentes.\nSed prius de mundo disceptabo, quatenus subtilissimi haeretici\nhic vel maxime mundum per dominum mundi interpretantur, nos\nautem hominem qui sit in mundo intellegimus, ex forma simplici\nloquelae humanae, qua plerumque id quod continet ponimus pro\neo quod continetur. Circus clamavit, et forum locutum est, et basilica\nfremuit, id est qui in his locis rem egerunt. Igitur quia\nhomo, non deus, mundi in sapientia non cognovit deum, quem\ncognoscere debuerat, et Iudaeus in sapientia scripturarum et\nomnis gens in sapientia operum, ideo deus idem qui in sapientia\nsua non erat agnitus statuit sapientiam hominum stultitia\nrepercutere, salvos faciendo credentes quosque in stultam\n crucis praedicationem. Quoniam Iudaei signa desiderant, qui\niam de deo certi esse debuerant, et Graeci sapientiam quaerunt,\nqui suam scilicet, non dei, sapientiam sistunt. Ceterum si novus\ndeus praedicaretur, quid deliquerant Iudaei signa desiderantes quibus\ncrederent, aut Graeci sapientiam sectantes cui magis crederent?\nIta et remuneratio ipsa in Iudaeos et Graecos et zeloten deum\nconfirmat et iudicem, qui ex retributione aemula et iudice infatuaverit\nsapientiam mundi. Quodsi eius sunt et causae cuius adhibentur\nscripturae, ergo de creatore tractans apostolus non intellecto\n creatorem utique docet intellegendum. Etiam quod\nscandalum Iudaeis praedicat Christum, prophetiam super illo consignat\n creatoris, dicentis per Esaiam, Ecce posui in Sion lapidem\noffensionis et petram scandali; petra autem fuit Christus. Etiam\n \n\nMarcion servat. Quid est autem stultum dei sapientius hominibus,\nnisi crux et mors Christi? Quid infirmum dei fortius homine, misi \nnativitas et caro dei? Ceterum si nec natus ex virgine Christus\nnec carne constructus ac per hoc neque crucem neque mortem vere\nperpessus est, nihil in illo fuit stultum et infirmum; nec iam\nstulta mundi elegit deus, ut confandat sapientiam, nec infirma \nmundi elegit deus, ut confundat fortia, nec inhenesta et minima et\ncontemptibilia, quae non sunt, id est quae non vere sunt, ut confundat\nquae sunt, id est quae vere sunt. Nihil enim a deo dispositum\nest vere modicum et ignobile et contemptibile, sed quod\nab homine. Apud creatorem autem etism vetera stultitiae et\ninfirmitati et inhonestati et pusillitati et contemptui deputari possunt.\nQuid stultius, quid infirmius, quam sacrificiorum cruentorum\net holocaustomatum nidorosorum a deo exactio? Quid infirmius\nquam vasculerum et grabatorum purgatio? Quid inhonestius\nquam carnis iam erubescentis alia dedecoratio? Quid tam humile\nquam talionis indictio? Quid tam contemptibile quam ciberum exceptio?\nTotum, quod sciam, vetus testamentum omnis haereticus\nirridet. Stulta enim mundi elegit deus, ut confundat sapientiam.\nMarcionis deus nihil tale, quia nec aemulatur contraria contrariis\nredarguere, ne glorietur omnis caro, ut, quemadmodum scriptum \nest, Qui gloriatur, in domino glorietur. In quo? utique in eo\nqui hoc praecepit. Nisi creator praecepti ut in deo Marcionis\nglorietur. \n",
            "5":"\n Igitur per haec omnia ostendit cuius dei sapientiam Ioquatur \ninter perfectos, eius scilicet qui sapientiam sapientium abstulerit\net prudentiam prudentium irritam fecerit, qui infatuaverit sapientiam\nmundi, stulta eligens eius et disponens in salutem. Hanc dicit\nsapientiam in occulto fuisse quae fuerit in stultis et in pusillis et\ninhonestis, quae latuerit etiam sub figuris, allegoriis et aenigmatibus,\nrevelanda postmodum in Christo, posito in lumen nationum \n \n a creatore promittente per Esaiae vocem patefacturum se thesauros\ninvisibiles et occultos. Nam ut absconderit aliquid is deus qui nihil\negit omnino in quod aliquid abscondisse existimaretur, satis incredibile.\nIpse si esset, latere non posset, nedum aliqua eius sacramenta.\nCreator autem tam ipse notus quam et sacramenta eius,\npalam scilicet decurrentia apud Isra(??)l, sed de significantiis obumbrata,\nin quibus sapientia dei delitescebat, inter perfectos narranda\n suo in tempore, proposita vero in proposito dei ante saecula.\nCuius et saecula, nisi creatoris? Si enim et saecula temporibus\nstructa sunt, tempora autem diebus et mensibus et annis compinguntur,\ndies porro et meuses et anni solibus et lunis et sideribus\n creatoris signantur in hoc ab eo positis (Et erunt enim, inquit, in\nsigna mensium et annorum), apparet et saecula creatoris esse,\net omne quod ante saecula propositum dicatur non alterius esse\nquam cuius et saecula. Aut probet dei sui saecula Marcion; ostendat\net mundum ipsum in quo saecula deputentur, vas quodammodo\ntemporum, et signa aliqua vel ordinem eorum. Si nibil demonstrat,\nrevertor ut et illud dicam, Cur autem ante saecula creatoris\nproposuit gloriam nostram? Posset videri eam ante saecula proposuisse\nquam introductione saeculi revelasset. At cum id facit\npaene iam totis saeculis creatoris prodactis, vane ante saecula\nproposuit, et non magis intra saecula, quod revelaturus erat paene\npost saecula. Non enim eius est festinasse in proponendo cuius\net retardasse in revelando. Creatori autem competit utrumque et\nante saecula proposuisse et in fine saeculorum revelasse, quia et\nquod proposuit et revelavit, medio spatio saeculorum in figuris et\naenigmatibus et allegoriis praeministravit. Sed quia subicit de\ngloria nostra, quod eam nemo ex principibus huius aevi scierit,\n ceterum si scissent, nunquam dominum gloriae crucifixissent, argumentatur\nhaereticus quod principes huius aevi dominum, alterius\nscilicet dei Christum, cruci confixerint, ut et hoc in ipsum\nrecidat creatorem. Porro cui supra ostendimus quibus modis\ngloria nostra a creatore sit deputanda, praeindicatum esse debebit\neam quae in occulto fuerit apud creatorem merito ignotam etiam\n \n\nab omnibus virtutibus et potestatibus creatoris, quia nec famulis\nliceat consilia nosse dominorum, nedum illis apostatis angelis ipsique\nprincipi transgressionis, diabolo, quos magis extraneos fuisse\ncontenderim ob culpam ab omni conscientia dispositionum creatoris.\nSed iam nec mibi competit principes huius aevi virtutes et potestates\ninterpretari creatoris, quia ignorantiam illis adscribit apostolus,\nIesum autem et secundum nostrum evangelium diabolus quoque \nin temptatione cognovit, et secundum commune instrumentum spiritus\nnequam sciebat eum sanctum dei esse et Iesum vocari et in \nperditionem eorum venisse. Etiam parabola fortis illius armati, \nquem alius validior oppressit et vasa eius occupavit, si in creatoris\naccipitur apud Marcionem, iam nec ignorasse ultra potuit\ncreator deum gloriae, dum ab eo opprimitur, nec in cruce eum\nfigere adversus quem valere non potuit, et superest ut secundum\nme quidem credibile sit scientes virtutes et potestates creatoris\ndeum gloriae Christum suum crucifixisse, qua desperatione et\nmalitiae redundantia servi quoque scelestissimi dominos suos interficere\nnon dubitant. Scriptum est enim apud me satanam in Iudam \nintroisse. Secundum autem Marcionem nec apostolus hoc loco patitur\nignorantiam adscribi virtutibus creatoris in gloriae dominum,\nquia scilicet non illas vult intellegi principes huius aevi. Quod si\nnon videtur de spiritalibus dixisse principibus, ergo de saecularibus\ndixit, de populo principali, utique non inter nationes, de ipsis archontibus\neius, de rege Herode, etiam de Pilato, et quo maior\nprincipatus huius aevi Romana dignitas praesidebat. Ita et cum\ndestruuntur argumentationes diversae partis, nostrae expositiones\naedificantur. Sed vis adhuc gloriam nostram dei tui esse et apud\neum in occulto fuisse. Et quare adhuc eodem et deus instrumento\net apostolus nititur? Quid illi cum sententiis prophetarum\nubique? Quis enim cognovit sensum domini, et quis illi consiliarius \nrius fuit? Esaias est. Quid illi etiam cum exemplis dei nostri?\nNam quod architectum se prudentem affirmat, hoc invenimus significari \ndepalatorem disciplinae divinae a creatore per Esaiam. Au- \n \n\nferam enim, inquit, a Iudaea inter cetera et sapientem architectum.\nEt numquid ipse tunc Paulus destinabatur, de Iudaea, id\nest de Iudsismo, suferri habens in aedificationem Christianismi,\n positurus unicum fundamentum, quod est Christus? quia et de hoc\n per eundem prophetam oreator, Ecce ego, inquit, inicio in fundamenta\nSionis lapidem pretiosum, honorabilem, et qui in eum crediderit,\nnon confundetur. Nisi si structorem se terreni operis\ndeus profitebatur, ut non de Christo suo significaret, qui futurus\n esset fundamentum credentium in eum, super quod prout quisque\nsuperstruxerit, dignam scilicet vel indignam doctrinam, si opus\neius per ignem probabitur, si merces illi per ignem rependetur,\ncreatoris est, quia per ignem iudicatur vestra superaedificatio,\n utique sui fundamenti, id est sui Christi. Nescitis quod templum\ndei sitis, et in vobis inhabitet spiritus dei? Si homo et res et\nopus et imago et similitudo et caro per terram et anima per afflatum\ncreatoris est, totus ergo in alieno habitat deus Marcionis,\nsi non creatoris sumus templum. Quod si templum dei quis vitiaverit,\nvitiabitur, utique a deo templi. Ultorem intentans creatorem\n intentabis. Stulti estote, ut sitis sapientes. Quare? Sapientia\nenim huius mundi stultitia est penes deum. Penes quem deum?\nSi nihil nobis et ad hunc sensum pristina praeiudicaverunt, bene\n quod et hic adstruit: Scriptum est enim, Deprehendens sapientes\n in nequitia illorum; et rursus, Dominus scit cogitationes sapientium,\nquod sint supervacuae. In totum enim praescriptum a nobis\nerit nulla illum sententia uti petuisse eius dei quem destruere deberet,\nsi non illi doceret. Ergo, inquit, nemo glorietur in homine.\n Et hoc secundum creatoris disciplinam: Miserum hominem, qui\n spem habet in hominem! et, Bonum est fidere in deo, quam\nfidere in hominibus; ita et gloriari. \n",
            "6":"\n Et occulta tenebrarum ipse illuminabit, utique per Christum,\n qui Christum illuminationem repromisit, se quoque lucernam pronuntiavit,\nscrutantem corda et renes. Ab illo erit et laus unicuique\na quo et contrarium laudis, ut a iudice. Certe, inquis, vel hic\n mundum deum mundi interpretatur, dicendo, Spectaculum facti sumus\nmundo et angelis et hominibus. Quia si mundum homines\n \n\nmundi significasset, non etiam homines postmodum nominasset.\nImmo ne ita argumentareris, providentia spiritus sancti demonstravit\nquomodo dixisset, Spectaculum facti sumus mundo, dum \nangelis, qui mundo ministrant, et hominibus, quibus ministrant.\nVerebatur nimirum tantae constantiae vis, ne dicam spiritus sanctus,\npraesertim ad filios scribens, quos in evangelio generaverat,\nlibere deum mundi nominare, adversus quem nisi exserte non\nposset videri presdicare. Non defendo secundum legem creatoris \ndisplicuisse illum qui mulierem patris sui habuit. Communis et \npublicae religionis secutus sit disciplinam. Sed cum sum damnat\ndedendum satanae, damnatoris dei praeco est. Viderit et quomodo \ndixerit, In interitum carnis. ut spiritus salvus sit in die domini,\ndum et de carnis interitu et de salute spiritus iudicavit, et auferri\niubens malum de medio creatoris frequentissimam sententiam commemoraverit.\nExpurgate vetus fermentum, ut sitis nova conspersio, \nsicut estis azymi. Ergo azymi figurae erant nostrae apud creatorem.\nSic et pascha nostrum immolatus est Christus. Quare pascha \nChristus, si non pascha figura Christi per similitudinem sanguinis\nsalutaris et peeoris Christi? Quid nobis et Christo imagines induit\nsollemnium creatoris, si non erant nostrae? Avertens autem nos\na fornicatione manifestat carnis resurrectionem. Corpus, inquit, \nnon fornicationi, sed domino, et dominus corpori, ut templum\ndeo, et deus templo. Templum ergo deo peribit, et deus templo.\nAtquin vides, Qui dominum suscitavit, et nos suscitabit; in corpore \nquoque suscitabit, quia corpus domino, et dominus corpori.\nEt bene quod aggerat, Nescitis corpora vestra membra esse Christi? \nQuid dicet haereticus? Membra Christi non resurgent, quae nostra\niam non sunt? Empti enim sumus pretio magno. Plane nullo, \nsi phantasma fuit Christus, nec habuit ullam substantiam corporis\nquam pro nostris cerporibus dependeret. Ergo et Christus habuit\nquo nos redimeret, et si aliquo magno redemit haec corpora,\nin quae eadem committenda fornicatio non erit, ut in membra iam\nChristi, non nostra, utique sibi salva praestabit quae magno comparavit.\nIam nunc quomodo honorabimus, quomodo tollemus deum \nin corpore perituro? Sequitur de nuptiis congredi, quas Marcion\nconstantior apostolo prohibet. Etenim apostolus, etsi bonum con- \n \n\ntinentiae praefert, tamen coniugium et contrahi permittit et usui\nesse, et magis\n retineri quam disiungi suadet. Plane Christus vetat\ndivortium, Moyses vero permittit. Marcion totum concubitum auferens\nfidelibus (viderint enim catechumeni eius), repudium ante\nnuptias iubens, cuius sententiam sequitur, Moysi an.Christi?\n Atquin et Christus cum praecipit, mulierem a viro non discedere,\naut si disoesserit, manere innuptam aut reconciliari viro, et repudium\npermisit, quod non in totum prohibuit, et matrimonium conflrmavit,\nquod primo vetuit disiungi, et, si forte disiunctum, voluit\n reformari. Sed et continentiae quas ait causas? Quis tempus in\ncollecto est. Putaveram, quia deus alius in Christo; et tamen a\nquo est collectio temporis, ab eo erit et quod collectioni temporis\ncongruit. Nemo alieno tempori consulit. Pusillum deum affirmas\ntuum, Marcion, quem in aliquo coangustat tempus creatoris. Certe\n praescribeas tantum in domino esse nubendum, ne qui fidelis\nethnicum matrimonium contrahat, legem tuetur creatoris, allephylorum\n nuptias ubique prohibentis. Sed, Et si sunt qui dicuntur dei,\nsive in caelis sive in terris, apparet quomodo dixerit; non quasi\nvere sint, sed quia sint qui dicantur, quando non sint. De idelis\n enim coepit de idolothytis disputaturus: Scimus quod idolum nihil\nsit. Creatorem autem et Marcion deum non negat; ergo non potest\nvideri apostolus creatorem quoque inter eos posuisse qui dei\ndieantur et temen non sint, quando, et si fuisent, nobis tamen\n unus esset deus pater. Ex quo omnia nobis, nisi cuius omnia?\n Quaenam ista? Habes in praeteritis, Omnia vestra sunt, sive Paulus,\nsive Apollo, sive Cephas, sive mundus, sive vita, sive mors,\nsive praesentia, sive futura. Adeo omnium deum creatorem facit,\na quo et mundus et vita et mors, quae alterius dei esse non possunt.\n Ab eo igitur inter omnia et Christus. Ex labore suo unumquemque\n quemque docens vivere oportere satis exempla praemiserat militum,\npastorum, rusticorum; sed divina illi auotoritas deerat. Legem\nigitur opponit creatoris ingratis, quam destruebat; sui enim dei\n \nnullam talem habebat. Bovi, inquit, terenti os non obligabis, et \nadicit, Numquid de bubus pertinet ad dominum? etiam de bubus\npropter homines benignum? Propter nos enim scriptum est, inquit. \nErgo et legem allegoricam secundum nos probavit, et de evagelio \nviventibus patrocinantem, ac propter hoc non alterius esse evangelizatores\nquam cuius lex quae prospexit illis, cum dicit, Propter\nnos enim scriptum est. Sed noluit uti legis potestate, quia maluit\ngratis laborare. Hoc ad gloriam suam retulit, quam negavit quemquam \nevacuaturum, non ad legis destructionem, qua alium probavit\nusurum. Ecce enim et in petram offendit caecus Marcion de qua\nbibebant in solitudine patres nostri. Si enim petra illa Christus \nfuit, utique creatoris, cuius et populus. Cui rei figuram extranei\nsacramenti interpretatur? An ut hoc ipsum doceret figurata fuisse\nvetera in Christum ex illis recensendum? Nam et reliquum exitum\npopuli decursurus praemittit, Haec autem exempla nobis sunt facta. \nDic mihi, a creatore alterius quidem ignoti dei hominibus exempla\nsunt facta, an alius deus ab alio mutuatur exempla, et quidem\naemulo? De illo me terret sibi a quo fidem meam transfert. Meliorem\nme illi adversarius faciet? Iam si deliquero eadem quae et\npopulus, eademne passurus sum, an non? Atquin si non eadem, \nvane mihi timenda proponit quae non sum passurus. Passurus\nautem a quo ero? Si a creatore, qualia infligere ipsius est? et\nquale erit ut peccatorem aemuli sui puniat magis quam e contrario\nfoveat deus zelotes? Si ab illo deo? Atquin punire non novit. Ita\ntota ista propositio apostoli nulla ratione consistit, si non disciplinam\ncreatoris est. Denique et in clausula praefationi respondet.\nHaec autem quemadmodum evenerunt illis, scripta sunt ad nos commonendos, \nin quos fines aevorum decucurrerunt. O creatorem et\npraescium iam et admonitorem alienorum Christianorum! Praetereo\nsi quando paria eorum quae retraetata sunt, quaedam et bre\nviter expungo. Magnum argumentum dei alterius permissio omnium \nobsoniorum adversus legem. Quasi non et ipsi confiteamur\nlegis onera dimissa, sed ab eo qui imposuit, qui novationem repromisit.\nIta et cibos qui abstulit, reddidit, quod et a primordio\npraestitit. Ceterum si quis alius deus fuisset destructor dei nostri,\nnihil magis suos prohibuisset quam de copiis adversarii vivere. \n \n\n",
            "7":"\n Caput viri Christus est. Quis Christus, qui non est viri auctor?\nCapul enim ad auctoritatem posuit, auctoritas autem non alterius\nerit quam auctoris. Cuius denique viri caput est? Certe de quo\n subicit, Vir enim non debet capnt velare, cum sit dei imago. Igitur\nsi creatoris est imago (ille enim Christum sermonem suum intuens\n hominem futurum, Faciamus, inquit, hominem ad imaginem\net similitudinem nostram), quomodo possum alterum habere caput,\nnon eum cuius imago sum? Cum enim imago sim creatoris, non\nest in me locus capitis alterius. Sed et quare mulier potestatem\n super caput habere debebit? Si quia ex viro, et propter virum\nfacta est secundum institutionem creatoris, sic quoque eius disciplinam\napostolus curavit de cuius institutione causas disciplinae\n interpretatur. Adicit etiam, Propter angelos. Quos? id est cuius?\n Si creatoris apostatas, merito, ut illa facie, quae eos scandalizavit,\nnotam quandam referat de habitu humilitatis et obscuratione\ndecoris: si vero propter angelos dei alterius, quid veretur, si nec\n ipsi Marcionitae feminas appetunt? Saepe iam ostendimus haereses\napud apostolum inter mala ut malum poni, et eos probabiles\nintellegendos qui haereses ut malum fugiant. Proinde panis et\n caliois sacramento iam in evangelio probavimus corporis et sanguinis\n dominici veritatem adversus phantasma Marcionis. Sed et\nomnem iudicii mentionem creatori competere, ut deo iudici, toto\n paene opere tractatum est. Nunc de spiritalibus dico, haec quoque\nin Christum a creatore promissa, sub illa praescriptione iustissima,\nopinor, qua non alterius credenda sit exhibitio quam cuius probata.\n fuerit repromissio. Pronuntiavit Esaias, Prodibit virga de radice\nIesse, et flos de radica ascendet, et requiescet super eum spiritus\ndomini. Dehinc species eius enumerat: Spiritus sapientiae et intellegentiae,\nspiritus consilii et valentiae, et spiritus agnitionis et\nreligionis, spiritus eum replebit timoris dei. Christum enim in floris\nfigura ostendit oriturum ex virga profecta de radice Iesse, id est\nvirgine generis David, filii Iesse, in quo Christo consistere haberet\ntota substantia spiritus, non quasi postea obventura illi qui\nsemper spiritus dei fuerit, ante carnem quoque, ne ex hoc argu-\n \n\nmenteris prophetiam ad eum Christum pertinere qui ut homo tantum\nex solo censu David postea consecuturus sit dei sui spiritum,\nsed quoniam exinde quo floruisset in carne, sumpta ex stirpe David,\nrequiescere in illo omnis haberet operalio gratiae spiritalis, et\nconcessare et finem facere, quantum ad Iudaeos; sicut et res ipsa\ntestatur, nihil exinde spirante penes illos spiritu creatoris, ablato\na Iudaea sapiente et prudente architecto et consiliario et propheta, \nut hoc sit, Lex et prophetae usque ad Ioannam. Accipe nunc, \nquomodo et a Christo in caelum recepto charismata obventura pronuntiarit. \nAscendit in sublimitatem, id est in caelum: captivam \nduxit captivitatem, id est mortem vel humanam servitutem: dedit \ndata filiis hominum, id est donativa, quae charismata dicimus.\nEleganter filiis hominum ait, non passim hominibus, nos ostendens\nfilios hominum, id est vere hominum, apostolorum. In evangelio \nenim, inquit, ego vos generavi, et, Filii mei, quos parturio rursus. \nIam nunc et illa promissio spiritus absolute facta per Ioelem:\nIn novissimis diebus effundam de meo spiritu in omnem carnem, \net prophetabunt filii filiaeque eorum, et super servos et ancillas\nmeas de meo spiritu effundam. Et utique si in novissimos dies\ngratiam spiritus creator repromisit, Christus autem spiritalium dispensator\nin novissimis diebus apparuit, dicente apostolo, At ubi \ntempus expletum est, misit deus filium suum, et rursus, Quia \ntempus iam in collecto est, apparet et de temporum ultimorum\npraedicatione hanc gratiam spiritus ad Christum praedicatoris\npertinere. Compara denique species apostoli et Esaiae. Alii, \ninquit, datur per spiritum sermo sapientiae: statim et Esaias spiritum \nsapientiae posuit. Alii sermo scientiae: hic erit sermo intellegentiae\net consilii. Alii fides in eodem spiritu: hic erit spiritus\nreligionis et timoris dei. Alii donum curationum, alii virtutum:\nhic erit valentiae spiritus. Alii prophetia, alii distinctio spirituum,\nalii genera linguarum, alii interpretatio linguarum: hic erit agnitionis\nspiritus. Vide apostolum et in distributione facienda unius\nspiritus et in specialitate interpretanda prophetae conspirantem.\nPossum dicere ipsum, qui corporis nostri per multa et diversa \n \n\nmembra unitatem charismatum variorum compagini adaequavit, eundem\net corporis humani et spiritus sancti dominum ostendit, qui\nmeritum charismatum noluerit esse in corpore spiritus, quae nec\nin corpore humano collocavit, qui de dilectione quoque omnibus\n charismatibus praeponenda apostolum instruxerit principali praecepto,\n quod probavit et Christus, Diliges dominum de totis praecordiis\net totis viribus et tota anima tua, et proximum tuum\n tanquam te ipsum. Quod, etsi in lege scriptum esset, commemorat\n in aliis linguis et in aliis labiis locuturum creatorem, cum\nhac commemoratione charisma linguarum confirmat, nec hic potest\nvideri alienum charisma creatoris praedicatione confirmasse. Aeque\n praescribens silentium mulieribus in ecclesia, ne quid discendi\nduntaxat gratia loquantur (ceterum prophetandi ius et illas habere,\n iam ostendit, cum mulieri etiam prophetanti velamen imponit),\n ex lege accipit subiciendae feminae auctoritatem, quam, ut semel\ndixerim, nosse non debuit nisi in destructionem. Sed ut iam a\nspiritalibus recedamus, res ipsae probare debebunt quis nostrum\ntemere deo suo vindicet, et an nostrae parti possit opponi haec,\net si creator repromisit in suum Christum nondum revelatum, ut\nIudaeis tantum destinatum, suas habitura in suo tempore, in suo\nChristo, et in suo populo operationes. Exhibeat itaque Marcion\ndei sui dona, aliquos prophetas, qui tamen non de humano sensu,\nsed de dei spiritu sint locuti, qui et futura praenuntiarint et\ncordis occulta traduxerint; edat aliquem psalmum, aliquam visionem,\n aliquam orationem, duntaxat spiritalem, in ecstasi, id est\namentia, si qua linguae interpretatio accessit; probet etiam mihi\nmulierem apud se prophetasse ex illis suis sanctioribus feminis\n \n\nmagnidicam: si haec omnia facilius a me proferuntur, et utique\nconspirantia regulis et dispositionibus et disciplinis creatoris, sine\ndubio dei mei erit et Christus et spiritus et apostolus. Habet professionem\nmeam qui voluerit eam exigere. \n Interim\n Marcionites nihil huiusmodi exhibebit, qui timet \niam pronuntiare cuius magis Christus nondum sit revelatus. Sicut\nmeus expectandus est, qui a primordio praedicatus est, illius idcirco\nnon est, quia non a primordio sit. Melius nos credimus in Christum\nfuturum quam haereticus in nullum. Mortuerum resurrectionem \nquomodo quidam tunc negarint prius dispiciendum est. Utique\neodem modo quo et nunc; siquidem semper resurrectio carnis negatur.\nCeterum animam et sapientium plures divinam vindicantes\nsalvam repromittunt, et vulgus ipsum ea praesumptione defunctos\ncolit qua animas eorum manere confidit: ceterum corpora aut\nignibus statim aut feris aut etiam diligentissime condita temporibus\ntamen aboleri manifestum est. Si ergo carnis resurrectionem\nnegantes apostolus retundit, utique adversus illos tuetur quod illi\nnegabant, carnis scilicet resurrectionem. Habes compendio responsum,\nCetera iam ex abundanti. Nam et ipsum, quod mortuorum\nresurrectio dicitur, exigit defendi proprietates vocabulorum. Ita\nvocabulum mortuum non est nisi quod amisit animam, de cuius\nfacultate vivebat. Corpus est quod amittit animam et amittendo fit\nmorluum; ita mortui vocabulum corpori competit. Porro si resurrectio\nmortui est, mortuum autem non aliud est quam corpus, corporis\nerit resurrectio. Sic et resurrectionis vocabulum non aliam\nrem vindicat quam quae cecidit. Surgere enim potest dici et quod\nomnino non cecidit, quod semper retro iacuit. Resurgere autem\nnon est nisi eius quod cecidit; iterum enim surgendo, quia cecidit,\n \nresurgere dicitur. RE enim syllaba iterationi semper adhibetur.\nCadere ergo dicimus corpus in terram per mortem, sicut et res\n ipsa testatur, ex dei lego. Corpori enim dictum est, Terra es et\nin terram ibis. Ita quod de terra est ibit in terram. Hoc cadit\n quod in terram abit, hoc resurgit quod cadit. Quia per hominem\nmore, et per hominem resurrectio. Hic mibi et Christi corpus\nostenditur. in nomine hominis, qui constat ex corpore, ut saepe\n iam docuimus. Quodsi sic in Christo vivificamur omnes sicut mortificamur\nin Adam, quando in Adam corpore mortificamur, sic necasse\nest in Christo corpore vivificemur. Ceterum similitudo non\nconstat si non in eadem substantia mortificationis in Adam vivificatio\nconcurrat in Christo. Sed interposuit adhuc aliquid de Christo,\net propter praesentem disceptaionem. non omittendum. Tanto\nmagis enim probabitur carnis resurrectio, quanto Christum eius\ndei ostendero apud quem creditur carnis resurrectio. Cum dicit,\n Oportet enim regnare eum, donec ponat inimicos eius sub pedes\neius, iam quidem et ex hoc ultorem deum edicit, atque exinde\n ipsum qui hoc Christo repromiserit: Sede ad dexteram meam, donec\nponam inimicos tuos, scabellum pedum tuorum: virgam virtutis\ntuae emittet dominus ex Sion, et dominabitur in medio inimicorum\ntuorum tecum. Sed necesse est ad meam sententiam pertinere\ndefendam eas scripturas quas et Iudaei nobis avocare conantur.\n Dicunt denique hunc psalmum in Exechiam cecinisse, quia\n is sederit ad dexteram templi, et hostes eius averterit deus et absumpserit;\n propterea igitur et cetera, Ante luciferum ex utero generavi\nte, in Ezechiam convenire et in Ezechiae nativitatem. Nos\nedimus evangelia (de quorum fide aliquid utique iam in tanto opere\nistos confirmasse debemus), nocturna nativitate declarantia dominum,\nut hoc sit aute luciferum, et ex stella magis intellecta, et\nex testimonio angeli, qui nocte pastoribus annuntiavit natum esse\ncum maxime Christum, et ex loco partus, in diversorium enim ad\nnoctem convenitur. Fortassean et mystice factum sit ut nocte Christus\nnasceretur, lux veritatis futurus ignorantiae tenebris. Sed nec,\nGeneravi te, edixisset deus, nisi filio vero. Nam etsi de toto\n \n\npopulo ait, Filios generavi, sed non adiecit Ex utero. Cur autem \nadiecit Ex utero tam vane, quasi aliqui hominum ex utero natus\ndubitaretur, nisi quia curiosius voluit intellegi in Christum: Ex\nutero generavi te, id est ex solo utero, sine viri semine, carni\ndeputans ex utero spiritus. Quod et in ipso hic accodit: Tu \nes sacerdos in aevum. Nec sacerdos autem E(??)echias, nec in aevum,\netsi fuisset. Secundum ordinem, inquit, Melchisedec. Quid Ezechias\nad Melchisedec altissimi sacerdotem, et quidem non circumcisum,\nqui Abraham circumcisum iam accepta decimarum oblatione\nbenedixit? At in Christum conveniet ordo Melchisedec, quoniam\nquidem Christus proprius et legitimus dei antistes, praeputiati sacerdotii\npontifex, tum in nationibus constitutus, a quibus magis\nsuscipi habebat, cognituram se quandoque circumcisionem et Abrahae\ngentem, cum ultimo venerit, acceptatione et benedictione dignabitur.\nEst et alius psalmus ita incipiens: Deus, iudicium tuum \nregi da, id est Christo regnaturo, et iustitiam tuam filio regis, id\nest populo Christi. Filii enim eius sunt qui in ipso renascuntur.\nSed et hic psalmus Salomoni canere dicetur. Quae tamen soli \ncompetunt Christo docere non poterunt etiam cetera non ad Salomenem,\nsed ad Christum pertinere? Descendit, inquit, tanquam\nimber super vellus, et velut stillae destillantes in terram; placidum\ndescensum eius et insensibilem describens de caelo in carnem. Salomon\nautem etsi descendit alicunde, non tamen sicut imber, quia\nnon de caelo. Sed simpliciora quaeque proponam. Dominabitur,\ninquit, a mari ad mare, et a flumine usque ad terminos terrae.\nHoc soli datum est Christo; ceterum Salomon uni et modicae Iudaeae\nimperavit. Adorabunt illum omnes reges. Quem omnes, nisi\nChristum? Et servient ei omnes nationes. Cui omnes, nisi Christo?\nSit nomen eius in aevum. Cuius nomen in aeternum, nisi Chri-\n \n\nsti? Ante solem manebit nomen eius. Ante solem enim sermo dei,\nid est Christus. Et benedicentur in illo universae gentes. In Salomone\nnulla natio benedicitur, in Christo vero omnis, Quid nunc,\nsi et deum eum iste psalmus demonstrat? Et beatum eum dicent:\nquoniam benedictus dominus deus Isra(??)lis, qui facit mirabilia solus:\nbenedictum nomen gloriae eius, et replebitur universa terra gloria\neius. Contra Salomon, audeo dicere, etiam quam habuit in deo\ngloriam amisit per mulierem in idololatriam usque pertractus.\n Itaque cum in medio psalmo illud quoque positum sit: Inimici\neius pulverem lingent, subiecti utique pedibus ipsius, ad illud\npertinebit propter quod hunc psalmum et intuli et ad meam sententiam\ndefendi, ut confirmaverim et regni gloriam et inimicorum\nsubiectionem secundum dispositionem creatoris, consecuturus non\nalium credendum quam creatoris. \n",
            "8":"\n Revertamur nunc ad resurrectionem, cui et alias quidem proprio\nvolumine satisfecimus omnibus haereticis resistentes; sed nec\n hic desumus, propter eos qui illud opusculum ignorant. Quid, ait,\nfacient qui pro mortuis baptizantur, si mortui non resurgunt?\nViderit institutio ista. Kalendae, si forte, Februariae respondebunt\nilli pro mortuis petere. Noli ergo apostolum novum statim aucto-\n \n\nrem aut confirmatorem eius denotare, ut tanto magis sisteret carnis\nresurrectionem, quanto illi, qui vane pro mortuis baptizarentur,\nfide resurrectionis hoc facerent. Habemus illum alicubi unius baptismi \ndefinitorem. Igitur et pro mortuis tingui pro corporibus\nest tingui; mortuum enim corpus ostendimus. Quid facient qui\npro corporibus baptizantur, si corpora non resurgunt? Atque adeo\nrecte hunc gradum figimus, ut et apostolus secundam disceptationem\naeque de corpore induxerit. Sed dicent quidam, Quomodo \nmortui resurgent? quo autem corpore venient? Defensa etenim\nresurrectione, quae negabatur, consequens crat de qualitate corporis\nretractare, quae non videbatur. Sed de ista cum aliis congredi\nconvenit. Marcion enim in totum carnis resurrectionem non admittens\net soli animae salutem repromittens non qualitatis, sed\nsubstantiae facit quaestionem. Porro et ex his manifestissime obducitur\nquae apostolus ad qualitatem corporis tractat propter illos\nqui dicunt, Quomodo resurgent mortui? quo autem corpore venient?\nIam enim praedicavit resurrecturum esse corpus, si de\ncorporis qualitate tractavit, Denique si proponit exempla grani\ntritici, vel alicuius eiusmodi, vel quibus det corpus deus prout\nvolet, si unicuique seminum proprium ait esse corpus, ut aliam\nquidem carnem hominum, aliam vero pecudum et volucrum, et\ncorpora caelestia atque terrena, et aliam gloriam solis, et lunae\naliam, et stellarum aliam, - nonne carnalem et corporalem pro- \n \n\ntendit resurrectionem, quam per carnalia et corporalia exempla\ncommendat? nonne etiam ab eo deo eam spondet a quo sunt et\nexempla? Sic et resurrectio, inquit. Quomodo? Sicut et granum\ncorpus seritur, corpus resurgit. Seminationem denique vocavit dissolutionem\n corporis in terram, quia seritur in corruptela, in honestatem,\nin virtutem. Cuius ille ordo in dissolutione, eius et hic\nin resurrectione corporis, scilicet sicut et granum. Ceterum si\nauferas corpus resurrectioni quod dedisti dissolutioni, ubi consistet\n diversitas exitus? Proinde et si seritur animale, resurgit spiritale.\nEt si habet aliquod proprium corpus anima vel spiritus, ut\npossit videri corpus animale animam significare et corpus spiritale\nspiritum, non ideo animam dicit in resurrectione spiritum futuram,\nsed corpus, quod cum anima nascendo et per animam vivendo\nanimale dici capit, futurum spiritale, dum per spiritum surgit in\naeternitatem. Denique si non anima, sed caro seminatur in corruptela,\ndum dissolvitur in terram, iam non anima erit corpus\nanimale, sed caro, quae fuit corpus animale, siquidem de animali\n efficitur spiritale, sicut et infra dicit, Non primum quod spiritale.\n Ad hoc enim et de ipso Christo praestruit: Faetus primus homo\nAdam in animam vivam, novissimus Adam in spiritum vivificantem;\nlicet stultissimus haereticus noluerit ita esse, dominum enim posuit\nnovissimum pre novissimo Adam, veritus scilicet ne, si et dominum\nnovissimum haberet Adam, et eiusdem Christum defenderemus\nin Adam novissimo cuius et primum. Sed falsum relucet. Cur\nenim primus Adam, nisi quia et novissimus Adam? Non habent\nordinem inter se nisi paria quaeque et eiusdem vel nominis vel\nsubstantiae vel auctoris. Nam etsi potest in diversis quoque esse\naliud primum, aliud novissimum, sed unius auctoris. Ceterum si\net auctor alius, et ipse quidem potest novissimus dici. Quod tamen\nintulerit, primum est, novissimum autem, si primo par sit.\nPar autem primo non est, quia non eiusdem auctoris est. Eodem\n modo et in nomine hominis revincetur. Primus, inquit, homo de\nhumo terrenus, secundus dominus de caelo. Quare secundus, si\nnon homo, quod et primus? Aut numquid et primus dominus, si\net secundus? Sed sufficit si in evangelio filium hominis adhibet\nChristum et hominem, et in homine Adam eum negare non poterit.\nSequentia quoque eum comprimunt. Cum enim dicit apostolus,\n \nQualis qui de terra, homo scilicet, tales et terreni, homines utique, \nergo et qualis qui de caelo homo, tales et qui de caelo homines.\nNon enim poterat hominibus terrenis non homines caelestes\nopposuisse, ut statum ac spem studiosius distingueret in appellationis\nsocietate. Statu enim ac spe dicit terrenos atque caelestes\nhomines, tamen ex pari, qui secundum exitum aut in Adam aut in\nChristo deputantur, Et ideo iam ad exhortationem spei caelestis,\nSicut portavimus, inquit, imaginem terreni, portemus et imaginem \ncaelestis, non ad substantiam ullam referens resurrectionis, sed ad\npraesentis temporis disciplinam. Portemus enim, inquit, non portabimus,\npraeceptive, non promissive, volens nos sicut ipse incessit\nita incedere et a terreni, id est veteris, hominis imagine\nabscedere, quae est carnalis operatio. Denique quid subiungit?\nHoc enim dico, fratres, quis caro et sanguis regnum dei non possidebunt, \nsidebunt, opera scilicet carnis et sanguinis, quibus et ad Galat(??)s \nscribens abstulit dei regnum, solitus et alias substantiam pro operibus\nsubstantiae ponere, ut cum dicit eos qui in carne sunt deo \nplacere non posse. Quando enim placere poterimus deo, nisi\ndum in carne hac sumus? Aliud tempus operationis nullum opinor\nest. Sed si in carne quamquam constituti carnis opera fugiamus,\ntum non erimus in carne, dum non in substantia carnis non sumus,\nsed in culpa. Quodsi in nomine carnis opera, non substantiam,\ncarnis iubemur exponere, operibus ergo canis, non substantiae\ncarnis, in nomine carnis denegatur dei regnum. Non\nenim id damnatur in quo male fit, sed id quod fit. Venenum dare\nscelus est, calix tamen in quo datur reus non est. Ita et corpus\ncarnalium operum vas est, anima est autem quae in illo venenum\nalicuius mali faci temperat. Quale est autem ut, si anima auctrix\noperum carnis merebitur dei regnum per expiationem eorum quae\nin corpore admisit, corpus ministrum solummodo in damnatione\npermaneat? Venefico absoluto calix erit puniendus? Et tamen non\nutique carni defendimus dei regnum, sed resurrectionem substantiae\nsuae, quasi ianuam regni, per quam aditur. Ceterum aliud resurreclio,\naliud regnum. Primo enim resurrectio, dehinc regnum.\nResurgere itaque dicimus carnem, sed mutatam consequi regnum.\nResurgent enim mortui incorrupti, illi scilicet qui fuerant corrupti\ndilapsis corporibus in interitum. Et nos mutabimur, in atomo, in\n \n\n oculi momentaneo motu. Oportet enim corruptivum hoc, tenens\nutique carnem suam dicebat apostolus, induere incorruptelam, et\nmortale hoc immortalitatem, ut scilicet habilis substantia efficiatur\n regno dei. erimus enim sicut angeli. Haec erit demutatio carnis,\nsed resuscitatae. Aut si nulla erit, quomodo induet incorruptelam\net immortalitatem? Aliud igitur facta per demutationem\ntunc consequetur dei regnum, iam non caro nec sanguis, sed quod\n illi corpus deus dederit. Et ideo recte apostolus: Caro et sanguis\nregnum dei non consequentur, demutationi illud adscribens, quae\naccedit resurrectioni. Si autem tunc fiet verbum, quod scriptum\n est apud creatorem, Ubi est, mors, victoria tua vel contentio\ntua? Ubi est, mors, aculeus tuus? (verbum autem hoc creatoris\nest per prophetam), eius erit et res, id est regnum, cuius et verbum\nfiet in regno. Nec alii deo gratias dicit, quod nobis victoriam\nutique de morte et triumphatorium accepit. \n",
            "9":"\n DE EPISTULA SECUNDA AD CORINTIOS. Si deus commune\n vocabulum factum est vitio erroris humani, quatenus plures\ndei dicuntur atque creduntur in saeculo, benedictus tamen deus\ndomini nostri Iesu Christi non alius quam creator intellegetur,\n qui et universa benedixit, habes Genesim, et ab universis benedicitur,\n habes Danielem. Proinde si pater potest dici sterilis dei\n nullius magis nomine quam creatoris, misericordiarum tamen pater\nidem erit qui misericors et miserator et misericordiae plurimus est\n dictus. Habes apud Ionam cum ipso misericordiae exemplo, quam\n Ninivitis exorantibus praestitit, facilis et Ezechiae fletibus flecti,\n et Achab, marito lezabelis, deprecanti sanguinem ignoscere Nabuthae,\n et David agnoscenti delictum statim indulgere, malens scilicet\n licet paenitentiam peccatoris quam mortem, utique ex misericordiae\naffectu. Si quid tale Marcionis deus edidit vel edixit, agnoscam\npatrem misericordiarum. Si vero ex eo tempore hunc titulum ei\nadscribit quo revelatus, quasi exinde sit pater misericordiarum quo\nliberare instituit genus humanum, atquin et nos ex eo tempore\nnegamus illum ex quo dicitur revelatus. Non potest igitur aliquid\nei adscribere quem tunc ostendit cum aliquid ei adscribit. Si enim\nprius constaret eum esse, tunc et adscribi ei potest. Accidens\n\n \n\nenim est quod adscribitur, accidentia autem antecedit ipsius rei\nostensio cui accidunt, maxime cum iam alterius est quod adscribitur\nei qui prius non sit ostensus.\n Tanto magis negabitur esse,\nquanto per quod affirmatur esse eius est qui iam ostensus est. Sic\net testamentum novum non alterius erit quam qui illud repromisit;\net si non littera, at eius spiritus; hoc erit novitas. Denique. qui \nlitteram tabulis lapideis inciderat, idem et de spiritu edixerat,\nEffundam de meo spiritu in omnem carnem. Et si littera occidit, \nspiritus vero vivificat, eius utrumque est qui ait, Ego occidam et \nego vivificabo, percutiam et sanabo. Olim duplicem vim creatoris\nvindicavimus, et iudicis et boni, littera occidentis per legem et\nspiritu vivificantis per evangelium. Non possunt duos deos facere\nquae, etsi diversa, apud unum recenseri praevenerunt. Commemorat\net de velamine Moysi, quo faciem tegebat incontemplabilem\nfiliis IsraÃ«l. Si ideo ut claritatem maiorem defenderet novi testamenti, \nquod manet in gloria, quam veteris, quod evacuari habebat, \nhoc et meae convenit fidei praeponenti evangelium legi, et\nvide ne magis meae. Illic enim erit superponi quid ubi fuerit et\nillud cui superponitur. At cum dicit, Sed obtunsi sunt sensus \nmundi, non utique creatoris, sed populi, qui in mundo est. De\nIsraÄle enim dicit, Ad hodiernum usque velamen id ipsum in corde \neorum. Figuram ostendit fuisse velamen faciei in Moyse velaminis\ncordis in populo, quia nec nunc apud illos perspiciatur Moyses\ncorde, sicut nec facie tunc. Quid est ergo adhuc velatum in Moyse\nquod pertineat ad Paulum, si Christus creatoris a Moyse praedicatus\n \nnondum venit? quomodo iam operta et velata adhuc denotantur\ncorda Iudaeorum, nondum exhibitis praedicationibus Moysi, id\nest de Christo, in quo eum intellegere deberent? Quid ad aposlum\nChristi alterius, si dei sui sacramenta Iudaei non intellegebant,\nnisi quia velamen cordis illorum ad caecitatem, qua non perspexerant\n Christum Moysi, pertinebat? Denique quod sequitur, Cum\nvero converterit ad deum, auferetur velamen, hoc Iudaeo proprie\ndicit, apud quem et est velamen Moysi, qui cum transierit in\nfidem Christi, intellegit Moysen de Christo praedicasse. Ceterum\nquomodo auferetur velamentum creatoris in Christo dei alterios,\ncuius sacramenta velasse non potuit creator, ignoti videlicet ignota?\n Dicit ergo nos iam aperta facie, utique cordis, quod velatum est\nin Iudaeis, contemplantes Christum eadem imagine transfigurari a\ngloria, qua scilicet et Moyses transfigurabatur a gloria domini, in\ngloriam. Ita corporalem Moysi illuminationem de congressu domini\net corporale velamen de infirmitate populi proponens, et spiritalem\nrevelationem et spiritalem claritatem in Christo superducens,\n tanquam a domino, inquit, spirituum, totum ordinem Moysi figuram\nignorati apud Iudaeos, agniti vero apud nos Christi fuisse\ntestatur. Scimus quosdam sensus ambiguitatem pati posse de sono\npronuntiationis aut de modo distinctionis, cum duplicitas carum\nintercedit. Hanc Marcion captavit sic legendo: In quibus deus aevi\nhuius, ut creatorem ostendens deum huius aevi alium suggerat\n deum alterius aevi. Nos contra sic distinguendum dicimus: In quihus\ndeus, dehine: aevi huius excaecavit mentes infidelium; In quibus,\nIudaeis infidelibus, in quibus opertum est aliquibus evangelium\n adhuc sub velamine Moysi. IIIis enim deus, labiis diligentibus\n eum, corde autem longe absistentibus ab eo, minatus fuerat: Aure\n audietis et non audietis, oculis videbitis et non videbitis, et: Nisi\n credideritis nec intellegetis, et: Auferam sapientiam sapientium et\nprudentiam prudentium irritam faciam. Haec autem non utique de\nevangelio dei ignoti abscondendo minabatur. Ita etsi huius aevi\ndeus, sed infidelium huius aevi excaecat cor, quod Christum eius\nnon ultro recognoverint de scripturis intellegendum. Et positum in\nambiguitate distinctionis hactenus tractasse, ne adversario prodesset,\ncontentus victoriae nae ultro possum et in totum conten-\n \n\ntionem hanc praeterisse. Simpliciori responso prae manu erit\nesse huius aevi dominum diabolum interpretari, qui dixerit, propheta\nreferente, Ero similis altissimi, ponam in nubibus thronum \nmeum; sicut et tota huius aevi superstitio illi mancipata est qui\nexcaecet infidelium corda et inprimis apostatae Marcionis. Denique\nnon vidit occurrentem sibi clausulam sensus: Quoniam deus, qui \ndixit ex tenebris lucem lucescere, reluxit in cordibus nostris ad\nilluminationem agnitionis suae in persona Christi. Quis dixit, Fiat \nlux? Et de illuminatione mundi quis Christo ait, Posui te in \nlumen nationum, sedentium scilicet in tenebris et in umbra mortis?\nCui respondet spiritus in psalmo ex providentia futuri. Significatum\nest, inquit, super nos lumen personae tuae, domine. Persona \nautem dei Christus dominus. Unde et apostolus supra, Qui \nest imago, inquit, dei. Igitur si Christus persona creatoris dicentis,\nFial lux, et Christus et aposloli et evangelium et velamen et\nMoyses et tota series secundum testimonium clausulae creatoris est\ndei huius aevi, certe non eius qui nunquam dixit, Fial lux. Praetereo\nhic et de alia epistula, quam nos ad Ephesios praescriptam\nhabemus, haeretici vero ad Laodicenos. Ait enim meminisse nationes \nquod illo in tempore cum essent sine Christo, alieni ab\nIsraele, sine conversatione et testamentis et spe promissionis,\netiam sine deo essent, in mundo utique,etsi de creatore. Ergo\nsi nationes sine deo dixit esse, deus autem illis diabolus est, non\ncreator, apparet dominum aevi huius eum intellegendum quem nationes\npro deo receperunt, non creatorem, quem ignorant. Quale\nest autem ut non eiusdem habeatur thesaurus in fictilibus vasis \nnostris cuius et vasa sunt? Nam si gloria dei est in fictilibus vasis\ntantum thesauri haberi, vasa autem fictilia creatoris sunt, ergo et\ngloria creatoris est, cuius vasa eminentiam virtutis dei sapiunt, et\nvirtus ipsa; quia propterea in vasa ficlilia commissa sunt, ut eminentia\neius proberetur. Ceterum iam non erit alterius dei gloria\nideoque nec virtus, sed magis dedecus et infirmitas, cuius eminen-\n \n\n tiam fictilia et quidem aliena ceperunt. Quodsi haec sunt fictilia\nvasa, in quibus tanta nos pati dicit, in quibus etiam mortificationem\ncircumferimus dei, satis ingratus deus et iniustus, si non\net hanc substantiam resuscitaturus est, in qua pro fide eius tanta\ntolerantur, in qua et mors Christi circumfertur, in qua et eminentia\n virtutis consecratur. Sed enim proponit, Ut et vita Christi manifestetur\nin corpore nostro, scilicet sicut et mors eius circumfertur\nin corpore. De qua ergo Christi vita dicit? qua nunc vivimus in\n illo? Et quomodo in sequentibus non ad visibilia nec ad temporalia,\nsed ad invisibilia et ad aeterna, id est non ad praesentia,\nsed ad futura exhortatur? Quodsi de futura vita dicit Christi, in\ncorpore eam dicens apparituram, manifeste carnis resurrectionem\npraedicavit, exteriorem quidem hominem nostrum corrumpi dicens,\net non quasi aeterno interitu post mortem, verum laboribus et\n incommodis, de quibus praemisit adiciens, Et non deficiemus.\nNam et interiorem hominem nostrum renovari de die in diem dicens\nhic utrumque demonstrat, et corporis corruptionem ex vexatione\ntemptationum et animi renovationem ex contemplatione promissionum. \n",
            "10":"\n Terreni domicilii nostri non sic ait habere nos domum aeternam,\nnon manu factam, in caelo, quia quae manu facta sit creatoris\nintereat in totum dissoluta post mortem. Haec enim ad\nmortis metum et ad ipsius dissolutionis contristationem consolandam\nretractans etiam per sequentia manifestius, cum subicit ingemere\nnos de isto tabernaculo corporis terreni quod de caelo est\nsuperindui cupientes; siquidem et despoliati non inveniemur nudi,\nid est recipiemus quod despoliati sumus, id est corpus. Et rursus:\n Etenim qui sumus in isto tabernaculo corporis, ingemimus, quod\ngravemur nolentes exui, sed superindui. Hic enim expressit quod\n in prima ep(??)stula strinxit: Et mortui resurgent incorrupti, qui\niam obierunt, et nos mutabimur, qui in carne fuerimus deprehensi\na deo. Et illi enim resurgent incorrupti, recepto scilicet\n \n\ncorpore, et quidem integro, ut ex hoc sint incorrupti, et hi propter\ntemporis ultimum iam momentum et propter merita vexationum\nantichristi compendium mortis, sed mutati, consequentur\nsuperinduti magis quod de caelo est quam exuti corpus. Ita si\nhi super corpus induent caeleste illud, utique et mortui recipient\ncorpus, super quod et ipsi induant incorruptelam de caelo; quia\net de illis ait, Necesse est corruptivum istud induere incorruptelam \net mortale istud immortalitatem. IIIi induunt, cum receperint corpus,\nisti superinduunt, quia non amiserint corpus, et ideo non\ntemere dixit nolentes exui corpore, sed superindui, id est nolentes \nmortem experiri, sed vita praeveniri, uti devoretur mortale hoc a\nvita, dum eripitur morti per superindumentum demutationis. Ideo\nquia ostendit hoc melius esse, ne contristemur mortis, si forte,\npraeventu, et arrabonem nos spiritus dicit a deo habere, quasi\npignoratos in eandem spem superindumenti, et abesse a domino,\nquamdiu in carne sumus, ac propterea debere boni ducere abesse\npotius a corpore et esse cum domino, ut et mortem libenter excipiamus.\nAtque adeo omnies ait nos oportere manifestari ante tribunal \nChristi, ut recipiat unusquisque quae per corpus admisit sive\nbonum sive malum. Si enim tunc retributio meritorum, quomodo\niam aliqui cum deo poterunt deputari? Et tribunal autem nominando\net dispunctionem boni ac mali operis utriusque sententiae\niudicem ostendit, et corporum omnium repraesentationem confirmavit.\nNon enim poterit quod corpore admissum est non corpore\niudicari. Iniquus enim deus, si non per id punitur quis aut iuvatur\nper quod operatus est. Si qua ergo conditio nova in Christo, \nvetera transierunt, ecce nova facta sunt omnia, impleta est Esaiae\nprophetia. Si etiam iubet ut mundemus nos ab inquinamento carnis \net sanguinis, non substantiam capere regnum dei, si et virginem \nsanctam destinat ecclesiam adsignare Christo, utique ut sponsam\nsponso, non potest imago coniungi inimico veritatis rei ipsius.\nSi et pseudapostolos dicit operarios dolosos transfiguratores sui, \nper hypocrisin scilicet, conversationis, non praedicationis adulteratae\neos taxat. Adeo de disciplina, non de divinitate dissidebatur.\nSi transfiguratur satanas in angelum lucis, non potest hoc dirigi in \n \n\ncreatorem. Deus enim, non angelus creator; in deum lucis, non\nin angelum transfigurare se dictus esset, si non eum satanan\nsigniticaret quem et nos et Marcion angelum novimus. De paradise\nsuus stilus est ad omnem quam patitur quaestionem. Hic illud\nforte mirabor, si proprium potuit habere paradisum deus nullius\nterrenae dispositionis, nisi si etiam paradiso creatoris precario\n usus est, sicut et mundo. Et tamen hominem tollere ad caelum\n creatoris exemplum est in Helia. Magis vero mirabor dominum\noptimum, percutiendi et saeviendi alienum, nec proprium saltem,\nsed creatoris angelum satanae colaphizando apostolo suo applicuisse,\n et ter ab eo obsecralum non concessisse. Emendat igitur et deus\n Marcionis secundum creatorem elatos aemulantem, ut deponentem\n scilicet de solio dynastas. Aut numquid ipse est qui et in corpus\n Iob dedit satanae potestatem, ut virtus in infirmitate comprobaretur?\n Quid et formam legis adhuc tenet Galatarum castigator, in\n tribus testibus praefiniens staturum omne verbum? Quid et non\n parsurm se peccatoribus comminatur, lenissimi dei praedicator?\n Immo et ipsam durius agendi in praesentia potestatem a domino\ndatam sibi affimat. Nega nunc, haeretice, timeri deum tuum,\ncuius spostolus timebatur! \n",
            "11":"\n DE KPISTULA AD ROMANOS. Quando opusculum profligatur,\nbreviter iam retractanda sunt quae rursus occurrunt, quaedam\nvero tramittenda, quae saepius occurrerunt. Piget de lege\nadhuc congredi, qui totiens probaverim concessionem eius nullum\nargumentum praestare diversi dei in Christo praedicatam scilicet\net repromisaam in Christum apud creatorem, quatenus et ipsa\nepistula legem plurimum videtur excludere. Sed et iudicem deum\nab apostolo circumferri saepe iam ostendimus et in iudice ultorem\n \net creatorem in ultore. Itaque et hic, cum dicit, Non enim me \npudet evangelii, virtus enim dei est in salutem omni credenti, Iudaeo\net Graeco, quia iustitia dei in eo revelatur ex fide in fidem,\nsine dubio et evangelium et salutem iusto deo deputat, non bono,\nut ita dixerim secundum haeretici distinctionem, transferenti ex\nfide legis in fidem evangelii, suae utique legis et sui evangelii.\nQuoniam et iram dicit revelari de caelo super impietatem et \niniustitiam hominum, qui veritatem in iniustitia detineant. Cuius\ndei ira? Utique creatoris. Ergo et veritas eius erit cuius et ira,\nquae revelari habet in ultionem veritatis. Etiam adiciens, Scimus \nautem iudicium dei secundum veritatem esse, et iram ipsam probavit,\nex qua venit iudicium pro veritate, et veritatem rursus eiusdem\ndei confirmavit cuius iram probavit probando iudicium. Aliud\nest si veritatem dei alterius in iniustitia detentam creator iratus\nulciscitur. Quantas autem foveas in ista vel maxime epistula Marcion\nfecerit, auferendo quae voluit, de nostri instrumenti integritate\nparebit. Mihi sulficit, quae proinde eradenda non vidit, quasi\nneglegentias et caecitates eius accipere. Si enim iudicabit deus\nocculta hominum, tam eorum qui in lege deliquerunt, quam eorum\nqui sine lege, quia et hi legem ignorant et natura faciunt quae\nsunt legis, utique is deus iudicabit cuius sunt et lex et ipsa natura,\nquae legis est instar ignorantibus legem. Iudicabit autem quomodo? \nSecundum evangelium, inquit, per Christum. Ergo et evangelium \net Christus illius sunt cuius et lex et natura, quae per evangelium\net Christum vindicabuntur, adeo illo iudicio dei quod et supra,\nsecundum veritatem. Ergo qua defendenda reveletur de caelo ira, \nnon nisi a deo irae, ita et hic sensus pristino cohaerens, in quo\niudicium creatoris edicitur, non potest in alium deum referri, qui\nnec iudicat nec iraseitur, sed in illum cuius dum haec sunt, iudicium\ndico et iram, etiam illa ipsius sint necesse est per quem\nhaec habent transigi, evangelium et Christus. Et ideo vehitur in \ntransgressores legis, docentes non furari et furantes, ut homo dei\nlegis, non ut creatorem ipsum his modis tangens, qui et furari \n \n\nvetans fraudem mandaverit in Aegyptios auri et argenti, quemadmodum\net cetera in illum retorquent. Scilicet apostolus verebatur\nconvicium deo palam facere, a quo non verebatur divertisse?\nAdeo autem Iudaeos incesserat, ut ingesserit propheticam increpationem:\n Propter vos nomen dei blasphematur. Quam ergo perversum,\nut ipse blasphemaret eum cuius blasphemandi causa malos\n exprobrat! Praefert et circumcisionem cordis praeputiationi; apud\ndeum legis est facta circumcisio cordis, non carnis, spiritu, non\n littera. Quodsi haec est circumcisio Hieremiae: Et circumcidemini\n praeputia cordis, sicut et Moyses: Circumcidemini duricordiam vestram,\neius erit spiritus circumcidens cor cuius et littera metens\n carnem eius, et Iudaeus qui in occulto cuius et Iudaeus in aperto,\nquia nec Iudaeum nominare vellet apostolus non Iudaeorum dei\n servum. Tunc lex, nunc iustitia dei per fidem Christi. Quae est\nista distinctio? Servivit deus tuus dispositioni creatoris, dans ei\ntempus et legi eius: an eius tunc cuius et nunc? Eius lex cuius\net fides Christi; distinctio dispositionum est, non deorum. Monet\n iustificatos ex fide Christi, non ex lege, pacem ad deum habere.\nAd quem? Cuius nusquam fuimus hostes, an cuius legi et naturae\nrebellavimus? Nam si in eum competit pax cum quo fuit bellum,\nei et iustificabimur, et eius erit Christus, ex cuius fide iustificabimur,\n ad cuius pacem competit redigi hostes eius aliquando. Lex autem,\ninquit, subintroivit, ut abundaret delictum. Quare? ut superabundaret,\ninquit, gratia. Cuius dei gratia, si non cuius et lex? Nisi\nsi creator ideo legem intercalavit, ut negotium procuraret gratiae\ndei alterius et quidem aemuli, ne dixerim ignoti, ut, quemadmodum\n apud ipsum regnaverat peccatum in mortem, ita et gratia\nregnaret in iustitia in vitam per Iesum Christum, adversarium ipsius.\nPropter hoc omnia concluserat lex creatoris sub delictum, et totum\nmundum deduxerat in reatum, et omne os obstruxerat, ne qui\ngloriaretur per illam, ut gratia servaretur in gloriam Christi, non\ncreatoris, sed Marcionis. Possum et hic de substantia Christi praestruere\n ex prospectu quaestionis subsecuturae. Mortuos enim nos,\ninquit, legi. Ergo corpus Christi et potest corpus contendi, non\n statim caro. Sed et quaecunque substantia sit, cum eius nominat\ncorpus quem subicit ex mortuis resurrexisse, non potest aliud cor-\n \n\npus intellegi quam carnis, in quam lex mortis est dicta. Ecce\nautem et testimonium perhibet legi, et causa delicti eam excusat.\nQuid ergo dicemus? Quia lex peccatum? Absit. Erubesce, Marcion. \nAbsit. Abominatur apostolus criminationem legis. Sed ego delictum \nnon scio nisi per legem. O summum ex hoc praeconium\nlegis, per quam liquuit delictum latere! Non ergo lex seduxit,\nsed peccatum per praecepti occasionem. Quid deo imputas legis \nquod legi eius apostolus imputare non audet? Atquin et accumulat:\nLex sancta, et praeceptum eius iustum et bonum. Si taliter veneratur \nlegem creatoris, quomodo ipsum destruat nescio. Quis discernit\nduos deos, iustum alium, bonum alium, cum is utrumque debeat\ncredi cuius praeceptum et bonum et iustum est? Si autem\net spiritalem confirmat legem, utique et propheticam, utique et \nfiguratam. Debeo enim et hinc constituere Christum in lege figurate\npraedicatum, quo nec a Iudaeis omnibus potuerit agnosei. \n",
            "12":"\n Hunc si pater misit in similitudinem carnis peccati, non ideo \nphantasma dicetur caro quae in illo videbatur. Peccatum enim carni\nsupra adscripsit, et illam fecit legem peccati habitantem in membris\nsuis, et adversantem legi sensus. Ob hoc igitur missum filium in\nsimilitudinem carnis peccati, ut peccati carnem simili substantia\nredimeret, id est carnea, quae peccatrici carni similis esset, cum\npeccatrix ipsa non esset. Nam et hacc erit dei virtus in substantia\npari perticere salutem. Non enim magnum, si spiritus dei carnem\nremediaret, sed si caro consimilis peccatrici, dum caro est, sed\nnon peccati. Ita similitudo ad titulum peccati pertinebit, non ad\nsubstantiae mendacium. Nam nec addidisset Peccati, si substantiae\nsimilitudinem vellet intellegi, ut negaret veritatem; tantum enim\nCarnis posuisset, non et Peccati. Cum vero tunc sic struxit, Carnis\npeccati, et substantiam confirmavit, id est carnem, et similitudinem\nad vitium substantiae retulit, id est ad peccatum. Puta nunc\nsimilitudinem substantiae dictam, non ideo negabitur substantiae\nveritas. Cur ergo similis vera? Quia vera quidem, sed non ex\nsemine de statu simili, sed vera de censu non vero dissimili.\n \n\nCeterum similitudo in contrariis nulla est. Spiritus non diceretur\ncarnis similitudo, quia nec caro similitudinem spiritus caperet; sed\nphantasma diceretur, si id quod non erat videbatur. Similitudo\nautem dicitur, cum est quod videtur. Est enim, dum alterius par\nest. Phantasma autem, qua hoc tantum est, non est similitudo.\n Et hic autem ipse edisserens quomodo nolit esse nos in carne,\ncum simus in carne, ut scilicet non simus in operibus carnis,\n ostendit hae ratione scripsisse, Caro et sanguis regnum dei consequi\nnon possunt, non substantiam damnans, sed opera eius;\nquae quia possunt non admitti a nobis in carne adhuc positis non\nad reatum substantiae, sed ad conversationis pertinebunt. Item si\n corpus quidem mortuum propter delictum, adeo non animae, sed\ncorporis mors est, spirtius autem vita propter iustitiam cui mors\nobvenit propter delictum, id est corpori. Non enim alicui restituitur\nnisi qui illud amisit, et ita erit resurrectio mortuorum, dum\n est corporum. Nam subiungit: Qui suscitavit Christum a mortuis,\nvivificabit et mortalia corpora vestra. Adeo et carnis resurrectionem\nconfirmavit, absque qua nec corpus aliud dici capit nec mortale\naliud intellegi, et Christi substantiam corporalem probavit;\nsiquidem proinde vivificabuntur et mortalia corpora nostra, quemadmodum\net ille resuscitatus est, non alias proinde, nisi quia in\ncorpore. Salio et hic amplissimum abruptum intercisae scripturae,\nsed apprehendo testimonium perhibentem apostolum Israeli, quod\n zelum dei habeant, sui utique, non tamen per scientiam. Deum\nenim, inquit, ignorantes, et suam iustitiam sistere quaerentes, non\nsubiecerunt se iustitiae dei; finis etenim legis Christus in iustitia\nomni credenti. Hic erit argumentatio haeretici, quasi deum superiorem\nignoraverint ludaei, qui adversus eum iustitiam suam, id est\n \n\nlegis suae, constituerint, non recipientes Christum, finem legis.\nCur ergo zelo eorum erga deum proprium testimonium perhibet,\nsi non et inscitiam erga eundem deum eis exprobrat? quod zelo\nquidem dei agerentur, sed non per scientiam, ignorantes scilicet\neum, dum dispositiones eius in Christo ignorant consummationem\nlegi staturo, atque ita suam iustitiam tuentur adversus illum. Atque\nadeo ipse creator et ignorantiam erga se eorum contestatur:\nIsrael me non agnovit et populus mous me non intellexit; et \nqoud iustitiam suam magis sisterent, docentes doctrinas praecepta \nhominum, nec non et congregati essent adversus dominum\n et adversus \nChristum ipsius, ex inscitia scilicet. Nihil igitur potest in\nalium deum exponi quod competit in creatorem, quia et alias immerito\napostolus Iudaeos de ignorantia suggillasset erga deum ignotum.\nQuid enim deliquerant, si iustitiam dei sui adversus eum\nsistebant quem ignorabant? Atquin exclamat: O profundum divitiarum \net sapientiae dei, et investigabites viae eius! Unde illa\neruptio? Ex recordatione scilicet scripturarum, quas retro revolverat,\nex contemplatione sacramentorum, quae supra disseruerat in\nfidem Christi ex lege venientem. Haec si Marcion de industria\nerasit, quid apostolus eius exclamat, nullas intuens divitias dei,\ntam pauperis et egeni quam qui nihil condidit, nihil praedicavit,\nnihil denique habuit, ut qui in aliena descedit? Sed enim et opes\net divitiae creatoris olim absconditae, nunc reseratae. Sic enim repromiserat:\nEt dabo illis thesauros occultos, invisibiles aperiam eis. \nInde ergo exclamatum est: O profundum divitiarum et sapientiae\ndei! cuius iam thesauri patebant. Id Esaiae, et sequentia de\neiusdem prophetae instrumento: Quis enim cognovit sensum domini, \naut quis consiliarius eius fuit? quis prorrexit ei, et retribuetur \nilli? Qui tanta de scripturis ademisti, quid ista servasti, quasi non\net haec creatoris? Plane nevi dei praecepta videamus. Odio, inquit, \nbabentes malum, et bono adhaerentes. Aliud est enim apud creatorem,\nAuferte malum de vobis, et declina a malo et fac bonum? \nAmore fraternitatis invicem affectuosi; non enim id ipsum est, Diliges \nproximum tanquam te. Spe gaudentes, utique dei. Bonum est \nenim sperare in dominum, quam sperare in magistratus. Pressuram \nsustinentes. Exaudiet enim te dominus in die pressurae. \n \n Habes psalmum. Benedicite, et nolite maledicere. Quis hoc docebit\n quam qui omnia benedictionibus condidit? Non altum sapientes,\n sed humilibus assentantes, ne sitis apud vos sapientes. Vae\n enim audiunt per Esaiam. Malum pro malo nemini retribueritis.\n Et malitiae fratris tui ne memineris. Nec vosmet ipsos ulciscentes.\n Mihi enim vindictam et ego vindicabo, dicit dominus. Pacem\n cum omnibus hominibus hominibus habetote. ergo et legalis talio non retributionem\niniuriae permittebat, sed inceptionem metu retributionis\ncomprimebat. Merito itaque totam creatoris disciplinam principali\n praecepto eius conclusit, Diliges proximum tanquam. Hoc\nlegis supplementum si ex ipsa lege est, quis sit deus legis iam\nignoro. Metuo ne deus Marcionis. Si vero evangelium Christi hoc\npraecepto adimpletur, Christi autem non est creatoris, quo iam\n contendimus dixerit Christus an non, Ego non veni legem dissolvere,\nsed implere? Frustra de ista sententia neganda Pontus\nlaboravit. Si evangelium legem non adimplevit, ecce lex evangelium\n adimplevit. Bene autem quod et in clausula tribunal Christi\ncomminatur, utique iudicis et ultoris, utique creatoris, illum certeco\nconstituens promerendum quem intentat timendum, etiamsi alium\npraedicaret. \n",
            "13":"\n DE EPISTULA AD THESSALONICENSES PRIMA. Brevioribus\nquoque epistulis non pigebit intendere. Est sapor et in paucis.\n Occiderant Iudaei prophetas suos. Possum dicere, Quid ad apostolum\ndei alterius, et quidem optimi, qui nec suorum delicta\ndamnare dicatur, quique et ipse prophetas eosdem destruendo quodammodo\nperimat? Quid enim mali admisit apud illum IsraÄl, si\noccidit quos et ille reprobavit, si prior inimicam in eos sententiam\nstatuit? Deliquit autem apud deum ipsorum. Is exprobravit iniquitatem\nad quem pertinet laesus; certe quivis alius quam adversarius\n laesi. Sed nec onerassed illos imputando etiam domini\nnecem, qui et dominum interfecerunt, dicendo, et prophetas suos,\n \n\nlicet Suos adiectio sit h(??)eretici. Quid enim tam acerbum, si alteruis\ndei praedicatorem Christum interemerunt, qui sui dei prophetas\ncontrucidaverunt? Status autem exaggerationis, quod et dominum\net famulos eius peremissent. Denique si alterius dei Christum,\nalterius prophetas peremerunt, aequavit impietates, non exaggeravit.\nAequanda autem non fuit; ergo exaggerari non potuit, nisi in eundem\ndominum commissa ex utroque titulo. Ergo eiusdem dei\nChristus et prophetae. Quam autem sanctitatem nostram voluntatem\ndei dicat, ex contrariis quae prohibet agnosceres. Abstinere enim, \ninquit, a stupro, non a matrimonio: scire unumquemque suum (??)as\nin honore tractare. Quomodo? dum non in libidine, qua gentes.\nLibido autem nec apud gentes matrimonio adscribitur, sed extraordinariis\net non naturalibus et portentuosis. Lex naturae luxuriae\nest, turpitudini quoque et immunditiae contraria, quae non\nmatrimonium excludat, sed libidinem, quae vas nostrum in honore\nmatrimonii tractet. Hunc autem locum salva alterius, id est plenioris,\nsanctitatis praelatione tractaverim, continentiam et virginitatem\nnuptiis anteponens, sed non prohibitis. Destructores enim\ndei nuptiarum, non sectatores castitalis retundo. Ait eos qui remaneant \nin adventum Christi cum eis qui mortui in Christo primi\nresurgent quod in nubibus auferentur in a(??)rem obviam domino.\nAgnosco his iam tunc prospectis mirari substantias caelestes ipsam \nHierusalem, quae sursum est, et per Esaiam pronuntiare, Quinam \nhuc velut nubes volant, tanquam columbae cum pullis ad me? Hunc\nascensum si Christus nobis praeparavit, ille erit Christus de quo\nAmos: Qui ascensum suum aedificat in caelos, utique sibi et suis. \nExinde a quo sperabo nunc, nisi a quo haec audivi? Quem spiritum \nprohibet extingui, et quas prophetias vetat nihil haberi?\nutique non creatoris spiritum, nec creatoris prophetias secundum\nMarcionem. Quae enim destruit, ipse iam extinxit et nihil fecit,\n \n\nnec potest prohibere quae nihil fecit. Ergo incumbit Marcioni\nexhibere hodie apud ecclesiam suam exinde spiritum dei sui qui\nnon sit extinguendus, et prophetias que non sint nihil habendae.\nEt si exhibuit quod putat, sciat nos quodcunque illud ad formam\nspiritalis et propheticae gratiae atque virtutis provocaturos, ut et\nfutura praenuntiet et occulta cordis revelet et sacramenta edisserat.\nCum nihil tale protulerit ac probarit, nos proferemus et spiritum\net prophetias creatoris secundum ipsum praedicantes. Atque ita\nconstabit apostolus de quibus dixerit, de eis scilicet quae futura\nerant in ecclesia eius dei qui dum est, spiritus quoque eius operatur,\net promissio celebratur. Age nunc, qui salutem carnis abnuitis,\net si quando corpus in huiusmodi praenominatur, aliud\nnescio quid interpretamini illud quam substantiam carnis, quomodo\napostolus omnes in novis substantiis certis nominibus distinxit et\nomnes in uno constituit salutis, optans ut spiritus noster et\n corpus et anima sine querela in adventu et salutificatoris\nnostri Christi conserventur? Nam et animam posuit et corpus,\ntam duas res quam diversas. Licet enim et animae corpus sit\naliquod suae qualitatis, sicut et spiritus, cum tamen et corpus et\nanima distincte nominantur, habet anima suum vocabulum proprium,\nnon egens communi vocabulo corporis; id relinquitur carni, quae\nnon nominata proprio, communi utatur necesse est. Etenim aliam\nsubstantiam in homine non video post spiritum et animam cui vocabulum\ncorporis accommodetur praeter carnem, hanc totiens in\ncorporis nomine intellegens quotiens non nominatur; multo magis\nhic, cum quae dicitur corpus suo nomine appellatur. \n",
            "14":"\n DE EPRISTULA AD THESSALONICRNSES SECUNDA. Cogimur\nquaedam identidem iterare, ut cohaerentia eis confirmemus.\nDominum et hic retriutorem utriusque meriti dicimus circumferri\n \n\n\nab apostolo, aut creatorem aut, quod nolit Marcion, parem creatoris,\napud quem iustum sit afflictatoribus nostris rependi afflictationem,\net nobis, qui afflictemur, requietem, in revelatione domini\nIesu venientis a caelo cum angelis virtutis suae et in flamma \nignis. Sed flammam et ignem defendo haereticus extinxit, ne scilicet\nnostratem deum faceret. Lucet tamen vanitas liturae. Cum\nenim ad ultionem venturum scribat apostolus dominum exigendam \nde eis qui deum ignorent et qui non obaudiant evangelio, quos\nait poenam luituros exitialem, aeternam, a facie domini et a gloria\nvalentiae eius, sequitur ut flammam ignis inducat, scilicet veniens\nad puniendum. Ita et in hoc, nolente Marcione, crematoris dei\nChristus, et in illo creatoris est, quod etiam de ignorantibus dominum\nulciscitur, id est de ethnicis. Seorsum enim posuit, Evangelio\nnon obaudientes, sive Christianos peccatores, sive Iudaeos.\nPorro de ethnicis exigere poenas, qui evangelium forte non norint,\nnon est dei eius qui naturaliter sit ignotus, nec usquam nisi in\nevangelio sit revelatus, non omnibus scibilis. Creatori autem etiam\nnaturalis agnitio debetur, ex operibus intellegendo et exinde in\npleniorem notitiam requirendo. Illius est ergo etiam ignorantes\ndeum plectere, quem non liceat ignorare. Ipsum quod ait, A facie\ndomini et a gloria valentiae eius, verbis usus Esaiae, ex ipsa \ncausa eundem sapit dominum consurgentem ut comminuat terram.\nQuis est autem homo delicti, filius perditionis, quem revelari prius \noportet ante domini adventum, extollens se super omne quod deus\ndicitur et omnem religionem, consessurus in templo dei et deum\nse iactaturus? Secundum nos quidem antichristus, ut docent veteres\nac novae prophetiae, ut Ioannes apostolus, qui iam antichristos \ndicit processisse in mundum praecursores antichristi spiritus,\nnegantes Christum in carne venisse, et solventes Iesum, scilicet in\ndeo creatore: secundum vero Marcionem nescio ne sit Christus\ncreatoris. Nondum venit apud illum. Quisquis est autem ex\nduobus, quaero cur veniat in omni virtute et signis et ostentis\nmendacii? propterea, inquit, quod dilectionem veritatis non susce- \n \n \nperint, ut salvi essent, et propter hoc erit eis instinctum fallaciae,\nut iudicentur omnes qui non crediderunt veritati, sed consenserunt\niniquitati. Igitur si antichristus, et secundum creatorem,\ndeus erit creator, qui eum mittit ad impingendos eos in\nerrorem qui non crediderunt veritati ut salvi fierent; eiusdem erit\nveritas et salus qui eas summissu erroris ulciscitur, id est creatoris,\ncui et competit zelus ipse errore decipere quos veritate non\ncepit. Si vero non est antichristus, secundum nos, ergo Christus\nest creatoris secundeum Marcionem. Et quale erit ut ad ulcisendam\nveritatem suam Christum creatoris summittat? At si et de\nantichristo consentit, proinde dexerim, Quale est ut illi satanas,\nangelus creatoris, sit necessarius, et occidatur ab eo, habens fallaciae\noperatione fungi creatori? In summa, si indubitatum est\neius esse et angelum et veritatem et salutem cuius et ira et aemulatio\net fallaciae immissio adversus contemptores et desultores, etiam\nadversus ignorantes (ut iam et Marcion de gradu cedat, deum quoque\nsuum zeloten concedens), quis dignius irascetur? Puto, qui\na primordio rerum naturam operibus, beneficiis, plagis, praedicationibus,\ntestibus ad agnitionem sui praestruxit, nec tamen\nagnitus est: an qui semel unico evangelii instrumento, et ipso\nincerto, nae palam alium deum praedicante, productus est? Ita\ncui competit vindicta, ei competet materia vindictae, evangelium\n dico, et veritas et salus, Iubere autem operari eum qui velit manducare\n eius disciplina est qui bovi trituranti os liberum iussit. \n",
            "15":"\n DE EPISTULA AD LAODICENOS. Ecclesiae quidem veritate\n \nepistulam istam ad Ephesios habemus emissam, non ad Laodicenos;\nsed Marcion ei titulum aliquando interpolare gestiit, quasi et in\nisto diligentissimus explorator. Nihil autem de titulis interest, cum\nad omnes spostolus scripserit dum ad quosdam, certe tamen eum\ndeum praedicans in Christo cui competunt quae praedicantur. Cui\nergo competent secundum boni existimationem, quam proposuerit \nin sacramento voluntatis suae, in dispensationem adimpletionis temporum\n(ut ita dixerim, sicut verbum illud in Graeco sonat) recapitulare\n(id est ad initium redigere vel ab initio recensere) omnia\nin Christum quae in Caelis et quae in terris, nisi cuius omnia\nerunt ab initio, etiam ipsum initium, a quo et tempora et temporum\nadinipletionis dispensatio, ob quam omnia ad initium recensentur\nin Christo? Alterius autem dei quod initium, id est\nunde, cuius opus nullum? quae tempora sine initio? quae adimpletio\nsine temporibus? quae dispensatio sine adimpletione? Denique\nquid in terris egit iam olim, ut longa aliqua temporum adimplendorum\ndispen(??)atio reputetur, ad recensenda omnia in Chcisto,\netiam quae in caelis? Nec in caelis autem res ab altero acl(??)s\nexistimabimus, quaecunque sunt, quam ab eo a quo et in teris\nactas omnibus constat. Quodsi non capit alterius omnia ista deputrari\nab initio quam creatoris, quis credet ab alio ea recenseri in\nChristum alium, et non a suo auctore et in suum Christum? Si\ncreatoris sunt, diversa sint necesse est a diverso deo; si diversa,\nutique contraria. Quomodo ergo contraria recenseantur in eum a\nquo denique destruuntur? Nam et sequentia quem renuntiant Christum, cum dicit, Ut simus in laudem gloriae nos, qui praesperavimus \nin Christum? Qui enim praesperasse poterunt, id est ante\nsperasse in deum, quam venisse, nisi Idaei, quibus Christus praenuntiabatur ab initio? Qui ergo praenuntiabatur, ille et praesperabatur.\nAtque adeo hoc ad se, id est ad Iudaeos, refert, ut distinctionem\nfaciat, conversus ad nationes: In quo et vos, cum audissetis \nsermonem veritatis, evangelium, in quo credidistis et signati estis\nspiritu promissionis eius sancto. Cuius promissionis? factae per\nIoÄlem: in novissimis diebus effundam de meo spiritu in omnem \ncarnem, id est et in nationes. Ita et spiritus et evangelium in\neo erit Christo qui praesperabatur, dum praedicabatur. Sed et pater \n \n\ngloriae ille est cuius Christus rex gloriae canitur in psalmo ascendens:\n dens: Quis est iste rex gloriae? dominus virtutum ipse est rex\n gloriae. Ab illo spiritus sapientiae optatur apud quem haec quoque\n Spiritalium species enumeratur inter septem spiritus per Esaiam.\n Ille dabit illuminatos cordis oculos qui etiam exteriores oculos luce\nditavit, cui displicet caecitas populi. Et quis caecus nisi pueri\n mei? te excaecati sunt famuli dei. apud illum sunt et divitiae haereditatis\n in sanctis qui eam haereditatem ex vocatione nationum\n repromisit. Postula de me, et dabo tibi gentes haereditatem tuam.\n Ille inoperatus est in Christum valentiam suam, suscitando eum a\nmortuis, et collocando eum ad dexteram suam, et subiciendo omnia,\n qui et dixit, sede ad dexteram meam, donec ponam inimicos tuos\nscabellum pedum tuorum; quia et alibi spiritus ad patrem de filio,\n Omnia subiecisti sub pedibus eius. Si ex his alius deus et alius\nChristus infertur quae recognoscuntur in creatore, quaeramus iam\n creatorem. Plane, puto, invenimus, cum dicit illos delictis mortuos\nin quibus ingressi erant, secundum aevum mundi huius, secundum\nprincipem potestatis aÄris, qui operatur in filiis incredulitatis.\nSed mundum non potest et hic pro deo mundi Marcion\ninterpretari. Non enim simile est creatum creatori. factum factori,\nmundus deo. Sed nec princeps potestatis aÄris dicetur qui est\nprinceps potestatis saeculorum. Nunquam enim praeses superiorum\nde inferioribus notatur, licet et inferiora ipsi deputentur. Sed nec\nincredulitatis operator videri potest, quam ipse potius et a Iudaeis\net a nationibus patitur. Sufficit igitur si haec non cadunt in creatorem.\nSi autem et est in quem magis competant, utique magis\nhoc apostolus sciit. Quis iste? Sine dubio ille qui ipsi creatori\nfilios incredulitatis obstruit, aÄre isto potitus, sicut dicere eum\n propheta refert: Ponam in nubibus thronum meum: ero similis\naltissimo. Hic erit diabolus, quem et alibi (si tamen ita et apostolum\nlegi volunt) deum aevi huius agnoscemus, Ita enim totum\nsacculum mendacio divinitatis implevit. Qui plane si non fuisset.\ntunc haec in creatorem spectasse potuissent. Sed et in Iudaismo\n conversatus fuerat apostolus. Non quia interposuit de delictis, in\nquibus et nos omnes conversati sumus, ideo delictorum dominum\net principem aÄris huius creatorem praestat intellegi, sed quia in\n \n\nIudaismo unus fuerat de filiis incredulitatis, diabolum habens operatorem,\ncum persequeretur ecclesiam et Christum creatoris, propter\nquod et, Iracundiae filii fuimus, inquit, sed natura. Ne. \nquia filios appellavit Iudaeos creator, argumentetur hoc haereticus\ndominum irae creatorem. Cum enim dicit, Fuimus natura filis\niracundiae, creatoris autem non natura sunt filii Iudaei, sed allectione\npatrum, irae filios ad naturam retulit, non ad creatorem,\nad summam subiungens, Sicut et ceteri, qui utique filii dei non \nsunt. Apparet communi naturae omnium hominum et delicta et\nconcupiscentias carnis et incredulitatem et iracundiam reputari,\ndiabolo tamen captante naturam, quam et ipse iam infecit delicti\nsemine illato. Ipsius, inquit, sumus factura, conditi in Christo, \nAliud eat facere, aliud condere, Sed utrumque uni dedit. Homo\nautem factura creatoris est. Idem ergo condidit in Christo qui et\nfecit. Quantum enim ad substantiam, fecit, quantum ad gratiam,\ncondidit. Inspice et cohaerentia. Memores, vos aliquando nationes \nin carne, qui appellabimini praeputium ab ea quae dicitur circumcisio\nin carne manu facta, quod essetis illo in tempore sine Christo,\nalienati a conversatione IsraÃ«lis et peregrini testamentorum et\npromissionis eorum, spem non habentes, et sine deo in mundo.\nSine quo autem deo fuerunt nationes, et sine quo Christo? Utique\neo cuius erat conversatio IsraÃ«lis et testamenta et promissio. At \nnunc, inquit, in Christo vos, qui eratis longe, facti estis prope in\nsanguine eius. A quibus erant retro longe? A quibus supra dicit,\na Christo creatoris, a conversatione IsraÃ«lis, a testamentis, a spe\npromissionis, a deo ipso. Si haec ita sunt, ergo his prope fiunt\nnunc nationes in Christo a quibus tune longe fuerant. Si autem\nconversationi IsraÃ«lis, quae est in religione dei creatoris, et testamentis,\na deo ipso. Si haec ita sunt, ergo his prope fiunt\nnunc vocatone ex longinquo vocadarum. Qui longe erant a me,\nappropinquaverunt iustitiae meae. Tam enim iustitia quam et pax\ncreatoris in Christo annuntiabatur, ut saepe iam ostendimus. Itaque\nipse est, inquit, pax nostra, qui fecit duo unum, Iudaicum scilicet \npopulum et gentilem. Quod prope et quod longe, soluto medio\n \n\npariete inimicitiae, in carne, sua. Sed Marcion abstulit Sua, ut\ninimicitiae daret carnem, quasi carnali vitio, non Christo aemulae.\nSic, uti alibi dixi, et hic, non Marrucine, sed Pontice, cuius\nsupra sanguinem confessus es, hic negas carnem. Si legem praeceptorum\nsententiis vacuam fecit, adimplendo certe legem (vacat\nenim iam, Non adulterabis, cum dicitur, Nec videbis ad concupiscendum,\nvacat, Non occides, cum dicitur, Nec maledices) adversarium\nlegis de adiutore non potest facere. Ut duos conderet in\nsemetipso, qui fecerat idem condens (secundum quod et supra:\n Ipsius enim factura sumus conditi in Christo), in unum novum hominem,\nfaciens pacem (si vere novum, vere et hominem, non\nphantasma, novum autem et nove novum autem et nove natum ex virgine dei spiritu), ut\nreconciliet ambos deo, et deo quem utrumque genus offenderat, et\n Iudaicum et gentilem populum in uno corpore, inquit, cum interfecisset\ninimicitiam in eo per crucem. Ita et hic caro corpus in\nChristo, quod crucem pati potuit. Hoc itaque annuntiante pacem\neis qui prope, et eis qui longe, accessum consecuti simul ad patrem,\niam non sumus peregrini nec advenae, sed concives sanctorum,\n sed domestici dei (utique eius a quo supra ostendimus alienos\nfuisse nos, et longe constitutos), superaedificati super fundamentum\napostolorum. Abstulit haereticus, Et prophetarum, oblitus dominum\nposuisse in ecclesia, sicut apostolos, ita et prophetas. Timuit\nscilicet ne et super veterum prophetarum fundamenta aedificatio\n nostra constaret in Christo, cum ipse apostolus ubique nos de prophetis\n exstruere non cesset. Unde enim accepit summum lapidem\n angularem dicere Christum, nisi de psalmi significatione: Lapis,\nquem reprobaverunt aedificantes, iste factus est in summo anguli? \n",
            "16":"\n De manibus haeretici praecidentis non miror si syllabas subtrahit,\n cum paginas totas plerumque subducit. Datam, inquit,\n \n\nsibi apostolus gratiam\n novissimo omnium, illuminandi omnes, quae\ndispensatio sacramenti occulti ab aevis in deo, qui omnia condidit.\nRapuit haereticus In praepositionem, et ita legi facit: Occulti ab\naevis deo, qui omnia condidit. Sed emicat falsum. Infert enim\napostolus, Ut nota fiat principatibus et potestatibus in supercaelestibus \nper ecclesiam multifaria sapientia dei. Cuius dicit principatibus\net potestatibus? Si creatoris, quale est ut principatibus\net potestatibus eius ostendi voluerit deus ille sapientiam suam, ipsi\nautem non, quando nec potestates sine suo principe potuissent quid\ncognoscere? Aut si ideo deum non nominavit hic, quasi in illis et\nprinceps ipse reputetur, ergo et occultatum sacramentum principatibus\net potestatibus eius qui omnia condidit pronuntiasset, proinde\nin illis deputans ipsum. Quod si illis dicit occultatum, illi\ndebebat dixisse manifestum. Ergo non deo erat occultatum, sed\nin deo omnium conditore, occultum autem principatibus et potestatibus\neius. Quis enim cognovit sensum domini, aut quis consiliarius \nei fuit? Hic captus haereticus fortasse mutavit ut dicat\ndeum suum suis potestatibus et principatibus notam tacere voluisse\ndispensationem sui sacramenti, quam ignorasset deus conditor\nomnium. Et quo competebat praetendere ignorantiam creatoris\nextranei et longa separatione discreti, cum domestici quoque superioris\ndei nescissent? Tamen et creatori notum erat futurum. An\nnon utique notum quod sub caelo et in terra eius habebat revelari?\nErgo ex hoc confirmatur quod supra struximus. Si enim\ncreator cogniturus erat quandoque occultum illud dei superioris sacramentum,\net ita scriptura habebat: Occulti deo, qui omnia condidit.\nsic inferre debuerat, Ut nota fiat illi multifaria sapientia dei,\ntunc et potestatibus et principatibus cuiuscunque dei, cum quibus\nsciturus esset creator. Adeo subtractum constat quod et sie veritati\nsuae salvum est. Volo nunc et ego tibi de allegoriis apostoli controversiam\nnectere. Quas novus in prophetis habuisset formas?\nCaptivam, inquit, duxit captivitatem. Quibus armis? quibus proeliis? \nde cuius gentis vastatione? de cuius civitatis eversione? quas\n \nfeminas, quos pueros quoave regulos catenis victor inseruit? Nam\n et cum apud David Christus canitur succinctus gladio super femur,\n aut apud Esaiam spolia accipiens Samariae et virtutem Damasci,\nvere eum et visibilem extundis proeliatorem. Agnosce igitur\niam et armaturam et militiam eius spiritalem, si iam didicisti esse\ncaptivitatem spiritalem, ut et hanc illius agnoscas, vel quia et\ncaptivitatis huius mentionem de prophetis apostolus sumpsit, a quibus\net mandata. Deponentes mendacium loquimini veritatem ad\n proximum quisque, et, Irascimini et nolite delinquere (ipsis verbis\n quibus psalmus exponeret sensus eius), sol ut non occidat super\n iracundiam vestram. Nolite communicare operibus tenebrarum.\n Cum iusto enim iustus eris, et cum perverso perverteris, et,\n Auferte malum de medio vestrum, et, Exite de medio eorum, et,\n Immundum ne attigeritis; separamini, qui fertis vasa domini. Sic\n et, Inebriari vino dedecori, inde est ubi sanctorum inebriatores\n increpantur: Et potum dabatis sanctis meis vinum; quod prohibitus\n erat potare et Aaron sacerdos et filii eius, cum adirent ad\n sancta. Et psalmis et hymnis deo canere docere illius est qui\n cum tympanis potius et psalteriis vinum bibentes incusari a deo\nnorat. Ita cuius invenio praecepta et semina praeceptorum vel\naugmenta, eius apostolum agnosco. Ceterum mulieres viris subiectas\n esse debere unde confirmat? Quia vir, inquit, caput est\nmulieris. Dic mihi, Marcion, de opere creatoris deus tuus legi\nsuae astruit auctoritatem? Hoc iam plane minus est, cum et ipsi\n Christo suo et ecclesiae eius inde statum sumit, sicut et Christus\n stus caput est ecclesiae? Similiter et cum dicit, Carnem suam\ndiligit qui uxorem susm diligit, sicut et Christus ecclesiam. Vides\ncomparari operi creatoris Christum tuum et ecclesiam tuam. Quantum\n honoris carni datur in ecclesiae nomine! Nemo, inquit, carnem\nsuam odio habat (nisi plane Marcion solus), sed et nutrit et\nfovet eam, sicut et Christus ecclesiam. At tu solus eam odisti,\n \n\nauferens illi resurrectionem. Odisse debebis et ecclesiam, quia\nproinde diligitur a Christo. At enim Christus amavit et carnem\nsicut ecclesiam. Nemo non diliget imaginem quoque sponsae, immo\net servabit illam et honorabit et coronabit. Habet similitudo cum\nveritate honoris consortium. Laborabo ego nunc eundem deum\nprobare masculi et Christi, mulieris et ecclesiae, carnis et spiritus,\nipso apostolo sententiam creatoris adhibente, immo et disserente:\nPropter hanc relinquet homo patrem et matrem, et erunt \nduo in carne una. Sacramentum hoc magnum est. Sufficit inter\nista si creatoris magna sunt apud apostolum scramenta, minima\napud haereticos. Sed ego autem dieo, inquit, in Christum et ecclesiam. \nHabet interpretationem, non separationem sacramenti.\nOstendit figuram sacramenti ab eo praeministratam cuius erat\nutique sacramentum. Quid videtur Marcioni? Creator quidem ignoto\ndeo figuras praeministrare non potuit, etiam quia adversario, si\nnoto. Deus superior ab inferiore et ad destruendum potius mutuari\nnihil debuit. Obaudiant et parentibus filii. Nam etsi Marcion \nabstulit, Hoc est enim primum in promissione praeceptum, Iex \nloquitur, Honora patrem et matrem, et, Parentes, enutrite filios in\ndisciplina et correptione domini. Audisti enim et veteribus dictum,\nNarrabitis haec in auribus filiorum vestrorum, et filii vestri aeque \nin auribus filiorum suorum. Quo iam mihi duos deos, si una\nest disciplina? Et si duo sunt, illum sequar qui prior docuit. Sed\nadversus munditenentes luctatio si nobis, o quanti iam dii creatores! \nCur enim non et hoc vindicem, unum munditenentem nominari\ndehuisse, si createrem significahat cuius essent quas praemisit\npotestates? Porro cum supra quidem induere nos iubeat armaturam \nin qua stemus ad machinationes diaboli, iam ostendit diaboli\nesse quae diabolo subiungit, potestates et munditenentes tenebrarum\nistarum, quae et nos diabolo deputamus. Aut si diabolus\ncreator est, quis erit diabolus apud creatorem? An sicut duo\ndii, ita et duo diaboli, et pluraliter potestates et munditenentes?\nSed quomodo creator et diabolus et deus idem, cum diabolus non\nidem et deus et diabolus? Aut enim ambo et dei, si ambo iam\ndiaboli, aut qui deus hic et non diabolus, sicut nec diabolus\n \n\ndeus. Ipsum vocabulum diaboli quareo ex qua delatura competat\ncreatori. Fortasse detulit aliquam dei superioris intentionem, quod\nipse ab archangelo passus est, et quidem mentito. Non ideo enim\ninterdixerat illius arbusculae gustum ne dei fierent, sed ne de transgressione\n morerentur. Nec spiritalia autem nequitiae ideo creatorem\n significabant quia adiecit, In caelis. Sciebat enim et apostolus\nin caelis operata esse spiritalia nequitae, angelorum scandalizatorum\n in filias hominum. Et quale erat ut ambiguitatibus et\nper aenigmata nescio quae creatorem taxaret, qui in catenis iam\nconstitutus ob libertatem praedicationis constantiam manifestandi\nsacramenti in apertione oris, quam ibi expostulare a deo mandabat,\necclesiae utique praestabat? \n",
            "17":"\n DE EPISTULA AD COLOSSENSES. Soleo in prascriptione\nadversus haereses omnes de testimonio temporum compendium\nfigere, priorem vindicans regulam nostram omni haeretica posteritate.\n Hoc nunc probabit et apostolus, dicens, De spe reposita in\ncaelis, quam audistis in sermone veritatis evangelii, quod pervenit\nad vos, sicut et in totum mundum. Nam si iam tum traditio\nevangelica ubique manaverat, quanto magis nunc? Porro si nostra\nest quae ubique manavit, magis quam omnis haeretica, nedum Antoniniani\nMarcionis, nostra erit apostolica. Marcionis autem cum\ntotum impleverit mundum, ne tunc quidem se defendere poterit de\napostolica. Eam enim et sic constabit esse quae prior mundum\nreplevit, illius scilicet dei evangelio qui et haec cecinit de praedicationibus\n eius: In omnem terram exiit sonus eorum, et in terminos\n orbis verba eorum. Invisibilis dei imaginem ait Christum.\nSed nos enim invisibilem dicimus patrem Christi, scientes filium\nsemper retro visum, si quibus visus est in dei nomine, ut imaginem\nipsius; ne quam et hinc differentiam scindat dei visibilis et\n invisibilis, cum olim dei nostri sit definitio: Dominum nemo videbit\net vivet. Si non est Christus primogenitus conditionis, ut\n sermo creatoris per quem omnia facta sunt et sine quo nihil factum\n \n\nest, si non in illo condita sunt universa in caelis et in terris,\nvisibilia et invisibilia, sive throni sive dominationes sive principatus\nsive potestates, si non cuncta per illum et in illo sunt condita\n(haec enim Marcioni displicere oportebat), non utique tam nude \nposuisset apostolus, Et ipse est ante omnes. Quomodo enim ante\nomnes, si non ante omnia? Quomodo ante omnia, si non primogenitus\nconditionis, si non sermo creatoris? Unde ante omnes\nprobabitur fuisse qui post omnia apparuit? Quis scit priorem\nfuisse quem esse nesciit? Quomodo item boni duxit omnem \nplenitudinem in semetipso habitare? Primo enim, quae est ista\nplenitudo, nisi ex illis quae Marcion detraxit, conditis in Christo,\nin caelis et in terris, angelis et hominibus, nisi ex illis invisibilibus\net visibilibus, nisi ex thronis et dominationibus et principatibus\net potestatibus? Aut si haec pseudapostoli nostri et Iudaici evangelizatores\nde suo intulerint, et ad plenitudinem dei sui Marcion,\nqui nihil condidit, ceterum quale est ut plenitudinem creatoris\naemulus et destructor eius in suo Christo habitare voluerit? Cui\ndenique reconciliat omnia in semetipsum, pacem faciens per crucis \nsuae sanguinem, nisi quem offenderant una ipsa, adversus quem\nrebellaverant per transgressionem, cuius novissime fuerant? Conciliari\nenim extraneo possent, reconciliari vero non alii quam suo.\nIta et nos quondam alienatos et inimicos sensu in malis operibus \ncreatori redigit in gratiam, cuius admiseramus offensam, colentes\nconditionem adversus creatorem. Sicubi autem et ecclesiam corpus \nChristi dicit esse, ut hic ait adimplere se reliqua pressurarum Christi\nin carne pro corpore eius, quod est ecclesia, non propterea et in\ntotum mentionem corporis transferes a substantia carnis. Nam et \nsupra reconciliari nos ait in corpore eius per mortem; utique in\neo corpore, in quo mori potuit per carnem, mortuus est, non\nper ecclesiam, plane propter ecclesiam, corpus commutando pro\ncorpore, carnale pro spiritali. At cum monet cavendum a subtililoquentia \net philosophia, ut inani seductione, quae sit secundum\nelementa mundi, non secundum caelum aut terram dicens,\n \n\nsed secundum litteras saeculares et secundum traditionem, scilicet\nhominum subtililoquorum et philosophorum, longum est quidem et\nalterins operis ostendere hac sententia omnes haereses damnari,\nquod omnes ex subtililoquentiae viribus et philosophiae regulis\nconstent. Sed Marcion principalem suae fidei terminum de Epicuri\nschola agnoscat, dominum inferens hebetem, ne timeri dicat\neum, collocans et cum deo creatore materiam de porticu Stoicorum,\nnegans carnis resurrectionem, de qua proinde nulla philosophia\nconsentit. Cuius ingeniis\n tam longe abest veritas nostra, ut\net iram dei excitare formidet, et omnia illum ex nihilo protulisse\nconfidat, et carnem eandem restituturum repremittat, et Christum\nex valva virginis natum non erubescat, ridentibus philosophis et\n haereticis et ethnicis ipsis. Stulta enim mundi elegit deus, ut confundat\nsapientes, ille sine dubio, qui ex respectu huius suae dispositionis\nperditurum se sapientiam sapientium praeminabatur. Hac\nsimplicitate veritatis contraria subtililoquentiae et philosophiae nihil\n perversi possumus sapere. Denique si nos deus cum Christo vivificat,\ndonans delicta nobis, non possumus credere ab eo delicta\ndonari in quem admissa non fuerint, ut retro ignotum. Age\n iam, cum dicit, Nemo vos iudicet in cibo et potu et in parte diei\nfesti et neomeniae et sabbati, quae est umbra futurorum, corpus\nautem Christi, quid tibi videtur, Marcion? De lege iam non retractamus,\nnisi quod et hic quemadmodum exclusa sit edocet, dum\nscilicet de umbra transfertur in corpus, id est de figuris ad veritatem,\nquod est Christus. Ergo et umbra eius cuius et corpus, id\nest et lex eius et Christus. Segrega alii deo legem, et alii deo\nChristum, si potes aliquam umbram ab eo corpore cuius umbra\nest separare. Ma(??)iteste legis est Christus, si corpus est umbrae.\n Si autem et sliquos taxat qui ex visionibus angelicis dicebant cibis\nabstinendum, ne attigeris, ne gustaveris, volentes in bumilitate\nsensus incedere, non tenentes caput, non ideo legem et Meysen\npulsat quasi de angelica superstitione constitnerit interdictionem\nquorundam edulium. Moysen enim a deo accepisse legem constat.\n Denique hanc disciplinam, Secundum praecepta, inquit, et doctri-\n \nnam hominum deputavit in eos qui caput non tenerent, id est\nipsum in quo omnia recensentur, in Christum ad initium revocata\netiam indifferentia escarum. Cetera praeceptorum, ut eadem satis \nsit iam alibi docuisse quam a creatore manarint, qui cum velera \npraedicaret transitura, nova facturus universa, mandans etiam, Novate\nvobis novamen novum, iam tum docebat deponere veterem \nhominem et novum induere. \n",
            "18":"\n DE EPISTULA AD PHILIPPENSES. Cum praedicationis \nenumerat varietatem, quod alii ex fiducia vinculorum eius audentius\nsermonem enuntiarent, alii per invidiam et contentionem, quidam\nvero et per sermonis existimationem, plerique ex dilectione,\nnonnulli ex aemulatione, iam aliqui et ex simultate Christum praedicarent, \nerat utique vel hic locus taxandae ipsius praedicationis de\ndiversitate sententiae, quae tantam efficeret etiam animorum varietatem.\nSed causas solas animorum, non regulas sacramentorum,\nin diversitate proponens unum tamen Christum et unum eius deum\nquocunque consilio praedicatum confirmat, et ideo, Nihil mea, inquit, \nsive causatione sive veritate Christus annuntietur, quia unus\nannuntiabatur sive ex causatione sive ex veritate fidei. Ad fidem\nenim praedicationis retulit mentionem veritatis, non ad regulae\nipsins, quia una quidem erat regula, sed fides praedicantium quorundam\nvera, id est simplex, quorundam nimis docta. Quod cum\nita sit, apparet cum Christum praedicatum qui semper annuntiabatur.\nNam si alius lenge ab apostolo induceretur, fecisset diversitatem\nnovitas rei. Nec enim defuissent qui praedicationem evangelicam\nnihilominus in Christum creatoris interpretarentur, cum et\nhodie maior pars sit omnibus in locis sententiae nostrae quam\nhaereticae. Quo nec hic apostolus de diversitatis denotatione et\n \n\nincrepatione tacuisset. Ita cum diversitas ne taxatur quidem, novitas\nnon probatur. Plane de substantia Christi putant et hic Marcionitae\nsuffragari apostolum sibi, quod phantasma carnis fuerit in\n Christo, cum dicit, quod in effigie dei constitutus non rapinam\nexistimavit pariari deo, sed exhausit semtipsum accepta effigie\nservi, non veritate, et in similitudine hominis, non in homine, et\nfigura inventus homo, non substantia, id est non carne, quasi non\net figura et similitudo et effigies substantiae quoque accedant. Bene\n autem quod et alibi Christum imaginem dei invisibilis appellat.\nNumquid ergo et hic, qua in effigie eum dei collocat, aeque non\nerit deus Christus vere, si nec homo vere fuit in effigie hominis\nconstitutus? Utrobique enim veritas necesse habebit excludi,\nsi effigies et similitudo et figura phantasmati vindicabitur. Quodsi\nin effigie et in imagine, qua filius patris, vere deus, praeiudicatum\nest etiam in effigie et imagine hominis, qua filius hominis,\nvere hominem inventum. Nam et inventum ratione posuit, id est\ncertissime hominem. Quod enim invenitur, constat esse. Sic et\ndeus inventus est per virtutem, sicut homo per carnem, quia nec\nmorti subditum pronuntiasset non in substantia mortali constitutum.\n Plus est autem quod adiecit, Et mortem crucis. Non enim\nexaggeraret atrocitatem extollendo virtutem subiectionis, quam\nimaginariam phantasmate scisset, frustrato potius eam quam experto,\n nec virtute functo in passione, sed lusu. Quae autem retro\nlucri duxerat, quae et supra numerat, gloriam carnis, notam circumcisionis,\ngeneris Hebraei ex Hebraeo censum, titulum tribus\n Beniamin, pharisaeae candidae dignitatem, haec modo detrimento\n sibi deputat, non deum, sed stuporem, Iudaeorum. Haec ac si\nstercora existimat prae comparatione agnitionis Christi, non prae\n \n\nreiectione dei creatoris, habens iustitiam non suam iam quae ex\nlege, sed quae per ipsum, scilicet Christum, ex deo. Ergo, inquis,\nhac distincione lex non ex deo erat Christi. Subtiliter satis. Accipe\nitaque subtilius. Cum enim dicit, Non quae ex lege, sed\nquae per ipsum, non dixisset Per ipsum de alio quam cuius fuit\nlex. Noster, inquit, municipatus in caelis. Agnosco veterem ad \nAbraham promissionem creatoris: Et faciam semen tuum tanquam \nstellas in caelo, Ideo et stella a stella differt in gloria. Quodsi \nChristus adveniens de caelis transfiguravit corpus humilitatis nostrae \nconformale corpori gloriae suae, resurget ergo corpus hoc\nnostrum, quod humiliatur in passionibus, et in ipsa lege mortis\nin terram deiectum. Quomodo enim trasfigurabitur, si nullum\nerit? Aut si de eis dictum qui in adventu dei deprehensi in carne \ndeputari habebunt, quid facient qui primi resurgent? Non habebunt\nde quo transfigurentur. Atquin, Cum illis, dicit, simul rapiemur \nin nubibus obviam domino. Si cum illis sublati, utique\ncum illis et transfigurati. \n",
            "19":"\n DE EPISTULA AD PHILEMONEM. Soli huic epistulae brevitas \nsua profuit ut falsarias manus Marcionis evaderet. Miror tamen,\ncum ad unum hominem litteras factas receperit, quod ad Timotheum\nduas et unam ad Titum de ecclesiastico statu compositas\nrecusaverit. Affectavit, opinor, etiam numerum epistularum interpolare.\nMemento, inspector, quod ea quae praetractata sunt retro\nde apostolo quoque probaverimus, et si qua in hoc opus dilata\nerant expunxerimus, ne aut hic supervacuam existimes iterationem,\nqua confirmavimus spem pristinam, aut illic suspectam habeas\n \n\ndilationem, qua eruimus ipsa ista. Si totum opusculum inspexeris,\nnec hic redundantiam nec illic diffidentiam iudicabis."
        }
    },
    "edition":"Tertullian, ca. 160-ca. 230, creator; Oehler, Franz, editor",
    "englishTitle":"Adversus Marcionem",
    "source":"Perseus Digital Library",
    "originalTitle":"Adversus Marcionem",
    "original-urn":"urn:cts:latinLit:stoa0275.stoa006.opp-lat1",
    "language":"latin",
    "sourceLink":"http://www.perseus.tufts.edu/hopper/",
    "urn":"urn:cts:latinLit:stoa0275.stoa006.opp-lat1-simple"
}