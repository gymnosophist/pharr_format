{"TEI.2": {"teiHeader": {"@type": "text", "@status": "new", "fileDesc": {"titleStmt": {"title": "Annales", "author": "Cornelius Tacitus"}, "sourceDesc": {"bibl": {"title": "Annales ab excessu divi Augusti", "author": "Cornelius Tacitus", "editor": {"@role": "editor", "#text": "Charles Dennis Fisher"}, "publisher": "Clarendon Press", "pubPlace": "Oxford", "date": "1906", "idno": [{"@type": "OCLC", "#text": "00884559"}, {"@type": "ISBN", "#text": "0198146337"}]}}}, "encodingDesc": {"refsDecl": {"@doctype": "TEI.2", "state": [{"@unit": "book"}, {"@n": "chunk", "@unit": "chapter"}]}}, "profileDesc": {"langUsage": {"language": [{"@id": "la", "#text": "Latin"}, {"@id": "greek", "#text": "Greek"}]}}}, "text": {"@lang": "la", "body": {"div1": [{"@type": "book", "@n": "1", "head": "LIBER I", "milestone": {"@n": "1", "@unit": "chapter"}, "p": [{"milestone": {"@n": "2", "@unit": "chapter"}, "#text": "Vrbem Romam a principio reges habuere; libertatem \net consulatum L. Brutus instituit. dictaturae ad tempus sumebantur; neque decemviralis potestas ultra biennium, neque \ntribunorum militum consulare ius diu valuit. non Cinnae, \nnon Sullae longa dominatio; et Pompei Crassique potentia \ncito in Caesarem, Lepidi atque Antonii arma in Augustum \ncessere, qui cuncta discordiis civilibus fessa nomine principis \nsub imperium accepit. sed veteris populi Romani prospera \nvel adversa claris scriptoribus memorata sunt; temporibusque Augusti dicendis non defuere decora ingenia, donec \ngliscente adulatione deterrerentur. Tiberii Gaique et \nClaudii ac Neronis res florentibus ipsis ob metum falsae, \npostquam occiderant recentibus odiis compositae sunt. \ninde consilium mihi pauca de Augusto et extrema tradere, \nmox Tiberii principatum et cetera, sine ira et studio, quorum \ncausas procul habeo."}, {"pb": {"@ed": "oct"}, "milestone": {"@n": "3", "@unit": "chapter"}, "#text": "Postquam Bruto et Cassio caesis nulla iam publica \narma, Pompeius apud Siciliam oppressus exutoque Lepido, \ninterfecto Antonio ne Iulianis quidem partibus nisi Caesar \ndux reliquus, posito triumviri nomine consulem se ferens et \nad tuendam plebem tribunicio iure contentum, ubi militem \ndonis, populum annona, cunctos dulcedine otii pellexit, insurgere paulatim, munia senatus magistratuum legum in se \ntrahere, nullo adversante, cum ferocissimi per acies aut proscriptione cecidissent, ceteri nobilium, quanto quis servitio \npromptior, opibus et honoribus extollerentur ac novis ex  \nrebus aucti tuta et praesentia quam vetera et periculosa \nmallent. neque provinciae illum rerum statum abnuebant, \nsuspecto senatus populique imperio ob certamina potentium \net avaritiam magistratuum, invalido legum auxilio quae vi \nambitu postremo pecunia turbabantur."}, {"pb": {"@ed": "oct"}, "milestone": {"@n": "4", "@unit": "chapter"}, "#text": "Ceterum Augustus subsidia dominationi Claudium \nMarcellum sororis filium admodum adulescentem pontificatu \net curuli aedilitate, M. Agrippam, ignobilem loco, bonum \nmilitia et victoriae socium, geminatis consulatibus extulit, mox \ndefuncto Marcello generum sumpsit; Tiberium Neronem \net Claudium Drusum privignos imperatoriis nominibus auxit, \nintegra etiam tum domo sua. nam genitos Agrippa Gaium \nac Lucium in familiam Caesarum induxerat, necdum posita \npuerili praetexta principes iuventutis appellari, destinari consules specie recusantis flagrantissime cupiverat. ut Agrippa \nvita concessit, Lucium Caesarem euntem ad Hispaniensis \nexercitus, Gaium remeantem Armenia et vulnere invalidum \nmors fato propera vel novercae Liviae dolus abstulit, Drusoque pridem extincto Nero solus e privignis erat, illuc cuncta \nvergere: filius, collega imperii, consors tribuniciae potestatis \nadsumitur omnisque per exercitus ostentatur, non obscuris, \nut antea, matris artibus, sed palam hortatu. nam senem \nAugustum devinxerat adeo, uti nepotem unicum, Agrippam \nPostumum, in insulam Planasiam proiecerit, rudem sane \nbonarum artium et robore corporis stolide ferocem, nullius \ntamen flagitii conpertum. at hercule Germanicum Druso \nortum octo apud Rhenum legionibus inposuit adscirique per \nadoptionem a Tiberio iussit, quamquam esset in domo \nTiberii filius iuvenis, sed quo pluribus munimentis insisteret. \nbellum ea tempestate nullum nisi adversus Germanos supererat, abolendae magis infamiae ob amissum cum Quintilio  \nVaro exercitum quam cupidine proferendi imperii aut dignum \nob praemium. domi res tranquillae, eadem magistratuum \nvocabula; iuniores post Actiacam victoriam, etiam senes \nplerique inter bella civium nati: quotus quisque reliquus \nqui rem publicam vidisset?"}, {"milestone": {"@n": "5", "@unit": "chapter"}, "#text": "Igitur verso civitatis statu nihil usquam prisci et integri moris: omnes exuta aequalitate iussa principis aspectare, \nnulla in praesens formidine, dum Augustus aetate validus \nseque et domum et pacem sustentavit. postquam provecta \niam senectus aegro et corpore fatigabatur aderatque finis et \nspes novae, pauci bona libertatis in cassum disserere, plures \nbellum pavescere, alii cupere. pars multo maxima inminentis dominos variis rumoribus differebant: trucem Agrippam et ignominia accensum non aetate neque rerum \nexperientia tantae moli parem, Tiberium Neronem maturum \nannis, spectatum bello, sed vetere atque insita Claudiae \nfamiliae superbia, multaque indicia saevitiae, quamquam \npremantur, erumpere. hunc et prima ab infantia eductum \nin domo regnatrice; congestos iuveni consulatus, triumphos; \nne iis quidem annis quibus Rhodi specie secessus exul \negerit aliud quam iram et simulationem et secretas libidines meditatum. accedere matrem muliebri inpotentia: \nserviendum feminae duobusque insuper adulescentibus qui \nrem publicam interim premant quandoque distrahant."}, {"pb": {"@ed": "oct"}, "milestone": {"@n": "6", "@unit": "chapter"}, "#text": "Haec atque talia agitantibus gravescere valetudo Augusti, et quidam scelus uxoris suspectabant. quippe rumor \nincesserat paucos ante mensis Augustum, electis consciis \net comite uno Fabio Maximo, Planasiam vectum ad visendum Agrippam; multas illic utrimque lacrimas et signa \ncaritatis spemque ex eo fore ut iuvenis penatibus avi redderetur: quod Maximum uxori Marciae aperuisse, illam  \nLiviae. gnarum id Caesari; neque multo post extincto \nMaximo, dubium an quaesita morte, auditos in funere eius \nMarciae gemitus semet incusantis quod causa exitii marito \nfuisset. utcumque se ea res habuit, vixdum ingressus Illyricum Tiberius properis matris litteris accitur; neque satis \nconpertum est spirantem adhuc Augustum apud urbem \nNolam an exanimem reppererit. acribus namque custodiis \ndomum et vias saepserat Livia, laetique interdum nuntii \nvulgabantur, donec provisis quae tempus monebat simul \nexcessisse Augustum et rerum potiri Neronem fama eadem \ntulit."}, {"pb": {"@ed": "oct"}, "milestone": {"@n": "7", "@unit": "chapter"}, "#text": "Primum facinus novi principatus fuit Postumi Agrippae caedes, quem ignarum inermumque quamvis firmatus \nanimo centurio aegre confecit. nihil de ea re Tiberius \napud senatum disseruit: patris iussa simulabat, quibus \npraescripsisset tribuno custodiae adposito ne cunctaretur \nAgrippam morte adficere quandoque ipse supremum diem \nexplevisset. multa sine dubio saevaque Augustus de moribus adulescentis questus, ut exilium eius senatus consulto \nsanciretur perfecerat: ceterum in nullius umquam suorum \nnecem duravit, neque mortem nepoti pro securitate privigni inlatam credibile erat. propius vero Tiberium ac \nLiviam, illum metu, hanc novercalibus odiis, suspecti et \ninvisi iuvenis caedem festinavisse. nuntianti centurioni, \nut mos militiae, factum esse quod imperasset, neque imperasse sese et rationem facti reddendam apud senatum \nrespondit. quod postquam Sallustius Crispus particeps \nsecretorum (is ad tribunum miserat codicillos) comperit, \nmetuens ne reus subderetur, iuxta periculoso ficta seu vera \npromeret monuit Liviam ne arcana domus, ne consilia \namicorum, ministeria militum vulgarentur, neve Tiberius \nvim principatus resolveret cuncta ad senatum vocando:  \neam condicionem esse imperandi ut non aliter ratio constet \nquam si uni reddatur."}, {"milestone": {"@n": "8", "@unit": "chapter"}, "#text": "At Romae ruere in servitium consules, patres, eques. \nquanto quis inlustrior, tanto magis falsi ac festinantes, vultuque composito ne laeti excessu principis neu tristiores \nprimordio, lacrimas gaudium, questus adulationem miscebant. Sex. Pompeius et Sex. Appuleius consules primi in \nverba Tiberii Caesaris iuravere, aputque eos Seius Strabo \net C. Turranius, ille praetoriarum cohortium praefectus, hic \nannonae; mox senatus milesque et populus. nam Tiberius \ncuncta per consules incipiebat tamquam vetere re publica \net ambiguus imperandi: ne edictum quidem, quo patres in \ncuriam vocabat, nisi tribuniciae potestatis praescriptione \nposuit sub Augusto acceptae. verba edicti fuere pauca et \nsensu permodesto: de honoribus parentis consulturum, \nneque abscedere a corpore idque unum ex publicis muneribus usurpare. sed defuncto Augusto signum praetoriis \ncohortibus ut imperator dederat; excubiae, arma, cetera \naulae; miles in forum, miles in curiam comitabatur. litteras \nad exercitus tamquam adepto principatu misit, nusquam \ncunctabundus nisi cum in senatu loqueretur. causa praecipua ex formidine ne Germanicus, in cuius manu tot legiones, immensa sociorum auxilia, mirus apud populum favor, \nhabere imperium quam exspectare mallet. dabat et famae \nut vocatus electusque potius a re publica videretur quam \nper uxorium ambitum et senili adoptione inrepsisse. postea \ncognitum est ad introspiciendas etiam procerum voluntates \ninductam dubitationem: nam verba vultus in crimen detorquens recondebat."}, {"pb": [{"@ed": "oct"}, {"@ed": "oct"}], "milestone": {"@n": "9", "@unit": "chapter"}, "#text": "Nihil primo senatus die agi passus <est> nisi de supre-  \nmis Augusti, cuius testamentum inlatum per virgines Vestae \nTiberium et Liviam heredes habuit. Livia in familiam \nIuliam nomenque Augustum adsumebatur; in spem secundam nepotes pronepotesque, tertio gradu primores civitatis scripserat, plerosque invisos sibi sed iactantia gloriaque \nad posteros. legata non ultra civilem modum, nisi quod \npopulo et plebi quadringenties tricies quinquies, praetoriarum cohortium militibus singula nummum milia, <urbanis \nquingenos,> legionariis aut cohortibus civium Romanorum \ntrecenos nummos viritim dedit. tum consultatum de honoribus; ex quis <qui> maxime insignes visi, ut porta triumphali \nduceretur funus Gallus Asinius, ut legum latarum tituli, \nvictarum ab eo gentium vocabula anteferrentur L. Arruntius \ncensuere. addebat Messala Valerius renovandum per annos \nsacramentum in nomen Tiberii; interrogatusque a Tiberio \nnum se mandante eam sententiam prompsisset, sponte \ndixisse respondit, neque in iis quae ad rem publicam pertinerent consilio nisi suo usurum vel cum periculo offensionis: ea sola species adulandi supererat. conclamant \npatres corpus ad rogum umeris senatorum ferendum. remisit Caesar adroganti moderatione, populumque edicto \nmonuit ne, ut quondam nimiis studiis funus divi Iulii turbassent, ita Augustum in foro potius quam in campo Martis, \nsede destinata, cremari vellent. die funeris milites velut \npraesidio stetere, multum inridentibus qui ipsi viderant \nquique a parentibus acceperant diem illum crudi adhuc \nservitii et libertatis inprospere repetitae, cum occisus dictator Caesar aliis pessimum aliis pulcherrimum facinus \nvideretur: nunc senem principem, longa potentia, provisis  \netiam heredum in rem publicam opibus, auxilio scilicet \nmilitari tuendum, ut sepultura eius quieta foret."}, {"milestone": {"@n": "10", "@unit": "chapter"}, "#text": "Multus hinc ipso de Augusto sermo, plerisque vana \nmirantibus quod idem dies accepti quondam imperii princeps et vitae supremus, quod Nolae in domo et cubiculo in \nquo pater eius Octavius vitam finivisset. numerus etiam \nconsulatuum celebrabatur, quo Valerium Corvum et C. Marium simul aequaverat; continuata per septem et triginta \nannos tribunicia potestas, nomen inperatoris semel atque \nvicies partum aliaque honorum multiplicata aut nova. at \napud prudentis vita eius varie extollebatur arguebaturve. \nhi pietate erga parentem et necessitudine rei publicae, in \nqua nullus tunc legibus locus, ad arma civilia actum quae \nneque parari possent neque haberi per bonas artis. multa \nAntonio, dum interfectores patris ulcisceretur, multa Lepido \nconcessisse. postquam hic socordia senuerit, ille per libidines pessum datus sit, non aliud discordantis patriae remedium fuisse quam <ut> ab uno regeretur. non regno tamen \nneque dictatura sed principis nomine constitutam rem publicam; mari Oceano aut amnibus longinquis saeptum imperium; legiones, provincias, classis, cuncta inter se conexa; \nius apud civis, modestiam apud socios; urbem ipsam magnifico ornatu; pauca admodum vi tractata quo ceteris \nquies esset."}, {"pb": {"@ed": "oct"}, "milestone": {"@n": "11", "@unit": "chapter"}, "#text": "Dicebatur contra: pietatem erga parentem et tempora rei publicae obtentui sumpta: ceterum cupidine dominandi concitos per largitionem veteranos, paratum ab \nadulescente privato exercitum, corruptas consulis legiones, \nsimulatam Pompeianarum gratiam partium; mox ubi decreto \npatrum fascis et ius praetoris invaserit, caesis Hirtio et \nPansa, sive hostis illos, seu Pansam venenum vulneri adfusum, sui milites Hirtium et machinator doli Caesar abstu-  \nlerat, utriusque copias occupavisse; extortum invito senatu \nconsulatum, armaque quae in Antonium acceperit contra \nrem publicam versa; proscriptionem civium, divisiones \nagrorum ne ipsis quidem qui fecere laudatas. sane Cassii \net Brutorum exitus paternis inimicitiis datos, quamquam \nfas sit privata odia publicis utilitatibus remittere: sed Pompeium imagine pacis, sed Lepidum specie amicitiae deceptos; \npost Antonium, Tarentino Brundisinoque foedere et nuptiis \nsororis inlectum, subdolae adfinitatis poenas morte exsolvisse. pacem sine dubio post haec, verum cruentam: \nLollianas Varianasque cladis, interfectos Romae Varrones, \nEgnatios, Iullos. nec domesticis abstinebatur: abducta \nNeroni uxor et consulti per ludibrium pontifices an concepto necdum edito partu rite nuberet; que tedii et \nVedii Pollionis luxus; postremo Livia gravis in rem publicam mater, gravis domui Caesarum noverca. nihil deorum \nhonoribus relictum cum se templis et effigie numinum per \nflamines et sacerdotes coli vellet. ne Tiberium quidem \ncaritate aut rei publicae cura successorem adscitum, sed \nquoniam adrogantiam saevitiamque eius introspexerit, comparatione deterrima sibi gloriam quaesivisse. etenim Augustus paucis ante annis, cum Tiberio tribuniciam potestatem \na patribus rursum postularet, quamquam honora oratione, \nquaedam de habitu cultuque et institutis eius iecerat quae \nvelut excusando exprobraret. ceterum sepultura more perfecta templum et caelestes religiones decernuntur."}, {"pb": {"@ed": "oct"}, "milestone": {"@n": "12", "@unit": "chapter"}, "#text": "Versae inde ad Tiberium preces. et ille varie disserebat de magnitudine imperii sua modestia. solam divi \nAugusti mentem tantae molis capacem: se in partem curarum ab illo vocatum experiendo didicisse quam arduum, \nquam subiectum fortunae regendi cuncta onus. proinde in  \ncivitate tot inlustribus viris subnixa non ad unum omnia deferrent: plures facilius munia rei publicae sociatis laboribus \nexsecuturos. plus in oratione tali dignitatis quam fidei erat; \nTiberioque etiam in rebus quas non occuleret, seu natura \nsive adsuetudine, suspensa semper et obscura verba: tunc \nvero nitenti ut sensus suos penitus abderet, in incertum et \nambiguum magis implicabantur. at patres, quibus unus \nmetus si intellegere viderentur, in questus lacrimas vota \neffundi; ad deos, ad effigiem Augusti, ad genua ipsius \nmanus tendere, cum proferri libellum recitarique iussit. \nopes publicae continebantur, quantum civium sociorumque \nin armis, quot classes, regna, provinciae, tributa aut vectigalia, et necessitates ac largitiones. quae cuncta sua manu \nperscripserat Augustus addideratque consilium coercendi \nintra terminos imperii, incertum metu an per invidiam."}, {"pb": {"@ed": "oct"}, "milestone": {"@n": "13", "@unit": "chapter"}, "#text": "Inter quae senatu ad infimas obtestationes procumbente, dixit forte Tiberius se ut non toti rei publicae parem, \nita quaecumque pars sibi mandaretur eius tutelam suscepturum. tum Asinius Gallus 'interrogo' inquit, 'Caesar, quam \npartem rei publicae mandari tibi velis.' perculsus inprovisa \ninterrogatione paulum reticuit: dein collecto animo respondit nequaquam decorum pudori suo legere aliquid aut evitare \nex eo cui in universum excusari mallet. rursum Gallus \n(etenim vultu offensionem coniectaverat) non idcirco interrogatum ait, ut divideret quae separari nequirent sed ut sua \nconfessione argueretur unum esse rei publicae corpus atque \nunius animo regendum. addidit laudem de Augusto Tiberiumque ipsum victoriarum suarum quaeque in toga per tot \nannos egregie fecisset admonuit. nec ideo iram eius lenivit, \npridem invisus, tamquam ducta in matrimonium Vipsania \nM. Agrippae filia, quae quondam Tiberii uxor fuerat, plus  \nquam civilia agitaret Pollionisque Asinii patris ferociam \nretineret."}, {"milestone": {"@n": "14", "@unit": "chapter"}, "#text": "Post quae L. Arruntius haud multum discrepans a \nGalli oratione perinde offendit, quamquam Tiberio nulla vetus in Arruntium ira: sed divitem, promptum, artibus egregiis et pari fama publice, suspectabat. quippe Augustus supremis sermonibus cum tractaret quinam adipisci principem \nlocum suffecturi abnuerent aut inpares vellent vel idem possent cuperentque, M'. Lepidum dixerat capacem sed aspernantem, Gallum Asinium avidum et minorem, L. Arruntium \nnon indignum et si casus daretur ausurum. de prioribus \nconsentitur, pro Arruntio quidam Cn. Pisonem tradidere; \nomnesque praeter Lepidum variis mox criminibus struente \nTiberio circumventi sunt. etiam Q. Haterius et Mamercus \nScaurus suspicacem animum perstrinxere, Haterius cum dixisset 'quo usque patieris, Caesar, non adesse caput rei publicae?' Scaurus quia dixerat spem esse ex eo non inritas \nfore senatus preces quod relationi consulum iure tribuniciae \npotestatis non intercessisset. in Haterium statim invectus \nest; Scaurum, cui inplacabilius irascebatur, silentio tramisit. \nfessusque clamore omnium, expostulatione singulorum flexit \npaulatim, non ut fateretur suscipi a se imperium, sed ut negare et rogari desineret. constat Haterium, cum deprecandi \ncausa Palatium introisset ambulantisque Tiberii genua advolveretur, prope a militibus interfectum quia Tiberius casu an \nmanibus eius inpeditus prociderat. neque tamen periculo \ntalis viri mitigatus est, donec Haterius Augustam oraret \neiusque curatissimis precibus protegeretur."}, {"pb": {"@ed": "oct"}, "milestone": {"@n": "15", "@unit": "chapter"}, "#text": "Multa patrum et in Augustam adulatio. alii parentem, alii matrem patriae appellandam, plerique ut nomini \nCaesaris adscriberetur 'Iuliae filius' censebant. ille moderan-  \ndos feminarum honores dictitans eademque se temperantia \nusurum in iis quae sibi tribuerentur, ceterum anxius invidia \net muliebre fastigium in deminutionem sui accipiens ne \nlictorem quidem ei decerni passus est aramque adoptionis \net alia huiusce modi prohibuit. at Germanico Caesari proconsulare imperium petivit, missique legati qui deferrent, \nsimul maestitiam eius ob excessum Augusti solarentur. quo \nminus idem pro Druso postularetur, ea causa quod designatus consul Drusus praesensque erat. candidatos praeturae \nduodecim nominavit, numerum ab Augusto traditum; et \nhortante senatu ut augeret, iure iurando obstrinxit se non \nexcessurum."}, {"milestone": {"@n": "16", "@unit": "chapter"}, "#text": "Tum primum e campo comitia ad patres translata \nsunt: nam ad eam diem, etsi potissima arbitrio principis, \nquaedam tamen studiis tribuum fiebant. neque populus \nademptum ius questus est nisi inani rumore, et senatus \nlargitionibus ac precibus sordidis exsolutus libens tenuit, \nmoderante Tiberio ne plures quam quattuor candidatos \ncommendaret sine repulsa et ambitu designandos. inter \nquae tribuni plebei petivere ut proprio sumptu ederent \nludos qui de nomine Augusti fastis additi Augustales vocarentur. sed decreta pecunia ex aerario, utque per circum \ntriumphali veste uterentur: curru vehi haud permissum. mox \ncelebratio annua ad praetorem translata cui inter civis et \nperegrinos iurisdictio evenisset."}, {"pb": {"@ed": "oct"}, "milestone": {"@n": "17", "@unit": "chapter"}, "#text": "Hic rerum urbanarum status erat, cum Pannonicas \nlegiones seditio incessit, nullis novis causis nisi quod mutatus princeps licentiam turbarum et ex civili bello spem praemiorum ostendebat. castris aestivis tres simul legiones \nhabebantur, praesidente Iunio Blaeso, qui fine Augusti et \ninitiis Tiberii auditis ob iustitium aut gaudium intermiserat  \nsolita munia. eo principio lascivire miles, discordare, pessimi cuiusque sermonibus praebere auris, denique luxum et \notium cupere, disciplinam et laborem aspernari. erat in \ncastris Percennius quidam, dux olim theatralium operarum, \ndein gregarius miles, procax lingua et miscere coetus histrionali studio doctus. is imperitos animos et quaenam \npost Augustum militiae condicio ambigentis inpellere paulatim nocturnis conloquiis aut flexo in vesperam die et dilapsis \nmelioribus deterrimum quemque congregare."}, {"pb": {"@ed": "oct"}, "milestone": {"@n": "18", "@unit": "chapter"}, "#text": "Postremo promptis iam et aliis seditionis ministris \nvelut contionabundus interrogabat cur paucis centurionibus paucioribus tribunis in modum servorum oboedirent. \nquando ausuros exposcere remedia, nisi novum et nutantem \nadhuc principem precibus vel armis adirent? satis per tot \nannos ignavia peccatum, quod tricena aut quadragena stipendia senes et plerique truncato ex vulneribus corpore \ntolerent. ne dimissis quidem finem esse militiae, sed apud \nvexillum tendentis alio vocabulo eosdem labores perferre. \nac si quis tot casus vita superaverit, trahi adhuc diversas \nin terras ubi per nomen agrorum uligines paludum vel \ninculta montium accipiant. enimvero militiam ipsam gravem, infructuosam: denis in diem assibus animam et corpus \naestimari: hinc vestem arma tentoria, hinc saevitiam centurionum et vacationes munerum redimi. at hercule verbera \net vulnera, duram hiemem, exercitas aestates, bellum atrox \naut sterilem pacem sempiterna. nec aliud levamentum quam \nsi certis sub legibus militia iniretur, ut singulos denarios mererent, sextus decumus stipendii annus finem adferret, ne ultra \nsub vexillis tenerentur, sed isdem in castris praemium \npecunia solveretur. an praetorias cohortis, quae binos \ndenarios acceperint, quae post sedecim annos penatibus suis  \nreddantur, plus periculorum suscipere? non obtrectari a se \nurbanas excubias: sibi tamen apud horridas gentis e contuberniis hostem aspici."}, {"milestone": {"@n": "19", "@unit": "chapter"}, "#text": "Adstrepebat vulgus, diversis incitamentis, hi verberum \nnotas, illi canitiem, plurimi detrita tegmina et nudum corpus \nexprobrantes. postremo eo furoris venere ut tres legiones \nmiscere in unam agitaverint. depulsi aemulatione, quia \nsuae quisque legioni eum honorem quaerebant, alio vertunt \natque una tres aquilas et signa cohortium locant; simul congerunt caespites, exstruunt tribunal, quo magis conspicua \nsedes foret. properantibus Blaesus advenit, increpabatque \nac retinebat singulos, clamitans 'mea potius caede imbuite \nmanus: leviore flagitio legatum interficietis quam ab imperatore desciscitis. aut incolumis fidem legionum retinebo aut \niugulatus paenitentiam adcelerabo.'"}, {"milestone": {"@n": "20", "@unit": "chapter"}, "#text": "Aggerabatur nihilo minus caespes iamque pectori \nusque adcreverat, cum tandem pervicacia victi inceptum \nomisere. Blaesus multa dicendi arte non per seditionem et \nturbas desideria militum ad Caesarem ferenda ait, neque \nveteres ab imperatoribus priscis neque ipsos a divo Augusto \ntam nova petivisse; et parum in tempore incipientis principis curas onerari. si tamen tenderent in pace temptare \nquae ne civilium quidem bellorum victores expostulaverint, \ncur contra morem obsequii, contra fas disciplinae vim meditentur? decernerent legatos seque coram mandata darent. \nadclamavere ut filius Blaesi tribunus legatione ea fungeretur \npeteretque militibus missionem ab sedecim annis: cetera \nmandaturos ubi prima provenissent. profecto iuvene modicum otium: sed superbire miles quod filius legati orator \npublicae causae satis ostenderet necessitate expressa quae \nper modestiam non obtinuissent."}, {"pb": {"@ed": "oct"}, "milestone": {"@n": "21", "@unit": "chapter"}, "#text": "Interea manipuli ante coeptam seditionem Naupor-  \ntum missi ob itinera et pontes et alios usus, postquam \nturbatum in castris accepere, vexilla convellunt direptisque \nproximis vicis ipsoque Nauporto, quod municipii instar erat, \nretinentis centuriones inrisu et contumeliis, postremo verberibus insectantur, praecipua in Aufidienum Rufum praefectum castrorum ira, quem dereptum vehiculo sarcinis \ngravant aguntque primo in agmine per ludibrium rogitantes \nan tam immensa onera, tam longa itinera libenter ferret. \nquippe Rufus diu manipularis, dein centurio, mox castris \npraefectus, antiquam duramque militiam revocabat, vetus \noperis ac laboris et eo inmitior quia toleraverat."}, {"milestone": {"@n": "22", "@unit": "chapter"}, "#text": "Horum adventu redintegratur seditio et vagi circumiecta populabantur. Blaesus paucos, maxime praeda onustos, \nad terrorem ceterorum adfici verberibus, claudi carcere \niubet; nam etiam tum legato a centurionibus et optimo \nquoque manipularium parebatur. illi obniti trahentibus, \nprensare circumstantium genua, ciere modo nomina singulorum, modo centuriam quisque cuius manipularis erat, \ncohortem, legionem, eadem omnibus inminere clamitantes. \nsimul probra in legatum cumulant, caelum ac deos obtestantur, nihil reliqui faciunt quo minus invidiam misericordiam metum et iras permoverent. adcurritur ab universis, \net carcere effracto solvunt vincula desertoresque ac rerum \ncapitalium damnatos sibi iam miscent."}, {"pb": {"@ed": "oct"}, "milestone": {"@n": "23", "@unit": "chapter"}, "#text": "Flagrantior inde vis, plures seditioni duces. et Vibulenus quidam gregarius miles, ante tribunal Blaesi adlevatus \ncircumstantium umeris, apud turbatos et quid pararet \nintentos 'vos quidem' inquit 'his innocentibus et miserrimis lucem et spiritum reddidistis: sed quis fratri meo \nvitam, quis fratrem mihi reddit? quem missum ad vos a \nGermanico exercitu de communibus commodis nocte proxima iugulavit per gladiatores suos, quos in exitium militum  \nhabet atque armat. responde, Blaese, ubi cadaver abieceris: \nne hostes quidem sepultura invident. cum osculis, cum \nlacrimis dolorem meum implevero, me quoque trucidari \niube, dum interfectos nullum ob scelus sed quia utilitati \nlegionum consulebamus hi sepeliant.'"}, {"milestone": {"@n": "24", "@unit": "chapter"}, "#text": "Incendebat haec fletu et pectus atque os manibus \nverberans. mox disiectis quorum per umeros sustinebatur, \npraeceps et singulorum pedibus advolutus tantum consternationis invidiaeque concivit, ut pars militum gladiatores, \nqui e servitio Blaesi erant, pars ceteram eiusdem familiam \nvincirent, alii ad quaerendum corpus effunderentur. ac ni \npropere neque corpus ullum reperiri, et servos adhibitis \ncruciatibus abnuere caedem, neque illi fuisse umquam \nfratrem pernotuisset, haud multum ab exitio legati aberant. \ntribunos tamen ac praefectum castrorum extrusere, sarcinae \nfugientium direptae, et centurio Lucilius interficitur cui \nmilitaribus facetiis vocabulum 'cedo alteram' indiderant, \nquia fracta vite in tergo militis alteram clara voce ac rursus \naliam poscebat. ceteros latebrae texere, uno retento Clemente Iulio qui perferendis militum mandatis habebatur \nidoneus ob promptum ingenium. quin ipsae inter se \nlegiones octava et quinta decuma ferrum parabant, dum \ncenturionem cognomento Sirpicum illa morti deposcit, \nquintadecumani tuentur, ni miles nonanus preces et adversum aspernantis minas interiecisset."}, {"pb": {"@ed": "oct"}, "milestone": {"@n": "25", "@unit": "chapter"}, "#text": "Haec audita quamquam abstrusum et tristissima \nquaeque maxime occultantem Tiberium perpulere, ut Drusum filium cum primoribus civitatis duabusque praetoriis \ncohortibus mitteret, nullis satis certis mandatis, ex re consulturum. et cohortes delecto milite supra solitum firmatae. \nadditur magna pars praetoriani equitis et robora Germano-  \nrum, qui tum custodes imperatori aderant; simul praetorii \npraefectus Aelius Seianus, collega Straboni patri suo datus, \nmagna apud Tiberium auctoritate, rector iuveni et ceteris \npericulorum praemiorumque ostentator. Druso propinquanti quasi per officium obviae fuere legiones, non laetae, \nut adsolet, neque insignibus fulgentes, sed inluvie deformi \net vultu, quamquam maestitiam imitarentur contumaciae \npropiores."}, {"milestone": {"@n": "26", "@unit": "chapter"}, "#text": "Postquam vallum introiit, portas stationibus firmant, \nglobos armatorum certis castrorum locis opperiri iubent: \nceteri tribunal ingenti agmine circumveniunt. stabat Drusus silentium manu poscens. illi quoties oculos ad multitudinem rettulerant, vocibus truculentis strepere, rursum \nviso Caesare trepidare; murmur incertum, atrox clamor et \nrepente quies; diversis animorum motibus pavebant terrebantque. tandem interrupto tumultu litteras patris recitat, \nin quis perscriptum erat, praecipuam ipsi fortissimarum \nlegionum curam, quibuscum plurima bella toleravisset; ubi \nprimum a luctu requiesset animus, acturum apud patres de \npostulatis eorum; misisse interim filium ut sine cunctatione \nconcederet quae statim tribui possent; cetera senatui servanda quem neque gratiae neque severitatis expertem haberi par esset."}, {"pb": {"@ed": "oct"}, "milestone": {"@n": "27", "@unit": "chapter"}, "#text": "Responsum est a contione mandata Clementi centurioni quae perferret. is orditur de missione a sedecim \nannis, de praemiis finitae militiae, ut denarius diurnum stipendium foret, ne veterani sub vexillo haberentur. ad ea \nDrusus cum arbitrium senatus et patris obtenderet, clamore \nturbatur. cur venisset neque augendis militum stipendiis \nneque adlevandis laboribus, denique nulla bene faciendi \nlicentia? at hercule verbera et necem cunctis permitti. \nTiberium olim nomine Augusti desideria legionum frustrari  \nsolitum: easdem artis Drusum rettulisse. numquamne ad \nse nisi filios familiarum venturos? novum id plane quod \nimperator sola militis commoda ad senatum reiciat. eundem \nergo senatum consulendum quotiens supplicia aut proelia \nindicantur: an praemia sub dominis, poenas sine arbitro \nesse?"}, {"milestone": {"@n": "28", "@unit": "chapter"}, "#text": "Postremo deserunt tribunal, ut quis praetorianorum \nmilitum amicorumve Caesaris occurreret, manus intentantes, \ncausam discordiae et initium armorum, maxime infensi Cn. \nLentulo, quod is ante alios aetate et gloria belli firmare \nDrusum credebatur et illa militiae flagitia primus aspernari. \nnec multo post digredientem cum Caesare ac provisu periculi hiberna castra repetentem circumsistunt, rogitantes quo \npergeret, ad imperatorem an ad patres, ut illic quoque \ncommodis legionum adversaretur; simul ingruunt, saxa \niaciunt. iamque lapidis ictu cruentus et exitii certus adcursu multitudinis quae cum Druso advenerat protectus est."}, {"pb": {"@ed": "oct"}, "milestone": {"@n": "29", "@unit": "chapter"}, "#text": "Noctem minacem et in scelus erupturam fors lenivit: \nnam luna claro repente caelo visa languescere. id miles \nrationis ignarus omen praesentium accepit, suis laboribus \ndefectionem sideris adsimulans, prospereque cessura qua \npergerent si fulgor et claritudo deae redderetur. igitur \naeris sono, tubarum cornuumque concentu strepere; prout \nsplendidior obscuriorve laetari aut maerere; et postquam \nortae nubes offecere visui creditumque conditam tenebris, \nut sunt mobiles ad superstitionem perculsae semel mentes, \nsibi aeternum laborem portendi, sua facinora aversari deos \nlamentantur. utendum inclinatione ea Caesar et quae \ncasus obtulerat in sapientiam vertenda ratus circumiri ten-  \ntoria iubet; accitur centurio Clemens et si alii bonis artibus \ngrati in vulgus. hi vigiliis, stationibus, custodiis portarum \nse inserunt, spem offerunt, metum intendunt. 'quo usque \nfilium imperatoris obsidebimus? quis certaminum finis? \nPercennione et Vibuleno sacramentum dicturi sumus? Percennius et Vibulenus stipendia militibus, agros emeritis \nlargientur? denique pro Neronibus et Drusis imperium \npopuli Romani capessent? quin potius, ut novissimi in \nculpam, ita primi ad paenitentiam sumus? tarda sunt quae \nin commune expostulantur: privatam gratiam statim mereare, statim recipias.' commotis per haec mentibus et \ninter se suspectis, tironem a veterano, legionem a legione \ndissociant. tum redire paulatim amor obsequii: omittunt \nportas, signa unum in locum principio seditionis congregata \nsuas in sedes referunt."}, {"milestone": {"@n": "30", "@unit": "chapter"}, "#text": "Drusus orto die et vocata contione, quamquam rudis \ndicendi, nobilitate ingenita incusat priora, probat praesentia; \nnegat se terrore et minis vinci: flexos ad modestiam si \nvideat, si supplices audiat, scripturum patri ut placatus \nlegionum preces exciperet. orantibus rursum idem Blaesus \net L. Aponius, eques Romanus e cohorte Drusi, Iustusque \nCatonius, primi ordinis centurio, ad Tiberium mittuntur. \ncertatum inde sententiis, cum alii opperiendos legatos atque \ninterim comitate permulcendum militem censerent, alii fortioribus remediis agendum: nihil in vulgo modicum; terrere ni paveant, ubi pertimuerint inpune contemni: dum \nsuperstitio urgeat, adiciendos ex duce metus sublatis seditionis auctoribus. promptum ad asperiora ingenium Druso \nerat: vocatos Vibulenum et Percennium interfici iubet. \ntradunt plerique intra tabernaculum ducis obrutos, alii corpora extra vallum abiecta ostentui."}, {"pb": {"@ed": "oct"}, "milestone": {"@n": "31", "@unit": "chapter"}, "#text": "Tum ut quisque praecipuus turbator conquisiti, et \npars, extra castra palantes, a centurionibus aut praetoriarum  \ncohortium militibus caesi: quosdam ipsi manipuli documentum fidei tradidere. auxerat militum curas praematura \nhiems imbribus continuis adeoque saevis, ut non egredi \ntentoria, congregari inter se, vix tutari signa possent, quae \nturbine atque unda raptabantur. durabat et formido caelestis irae, nec frustra adversus impios hebescere sidera, \nruere tempestates: non aliud malorum levamentum, quam \nsi linquerent castra infausta temerataque et soluti piaculo \nsuis quisque hibernis redderentur. primum octava, dein \nquinta decuma legio rediere: nonanus opperiendas Tiberii \nepistulas clamitaverat, mox desolatus aliorum discessione \nimminentem necessitatem sponte praevenit. et Drusus non \nexspectato legatorum regressu, quia praesentia satis consederant, in urbem rediit."}, {"pb": {"@ed": "oct"}, "milestone": {"@n": "32", "@unit": "chapter"}, "#text": "Isdem ferme diebus isdem causis Germanicae legiones turbatae, quanto plures tanto violentius, et magna spe \nfore ut Germanicus Caesar imperium alterius pati nequiret \ndaretque se legionibus vi sua cuncta tracturis. duo apud \nripam Rheni exercitus erant: cui nomen superiori sub \nC. Silio legato, inferiorem A. Caecina curabat. regimen \nsummae rei penes Germanicum agendo Galliarum censui \ntum intentum. sed quibus Silius moderabatur, mente ambigua fortunam seditionis alienae speculabantur: inferioris \nexercitus miles in rabiem prolapsus est, orto ab unetvicesimanis quintanisque initio, et tractis prima quoque ac vicesima legionibus: nam isdem aestivis in finibus Vbiorum \nhabebantur per otium aut levia munia. igitur audito fine \nAugusti vernacula multitudo, nuper acto in urbe dilectu, \nlasciviae sueta, laborum intolerans, implere ceterorum rudes \nanimos: venisse tempus quo veterani maturam missionem, \niuvenes largiora stipendia, cuncti modum miseriarum exposcerent saevitiamque centurionum ulciscerentur. non  \nunus haec, ut Pannonicas inter legiones Percennius, nec \napud trepidas militum auris, alios validiores exercitus \nrespicientium, sed multa seditionis ora vocesque: sua in \nmanu sitam rem Romanam, suis victoriis augeri rem publicam, in suum cognomentum adscisci imperatores."}, {"milestone": {"@n": "33", "@unit": "chapter"}, "#text": "Nec legatus obviam ibat: quippe plurium vaecordia \nconstantiam exemerat. repente lymphati destrictis gladiis \nin centuriones invadunt: ea vetustissima militaribus odiis \nmateries et saeviendi principium. prostratos verberibus \nmulcant, sexageni singulos, ut numerum centurionum adaequarent: tum convulsos laniatosque et partim exanimos \nante vallum aut in amnem Rhenum proiciunt. Septimius \ncum perfugisset ad tribunal pedibusque Caecinae advolveretur, eo usque flagitatus est donec ad exitium dederetur. \nCassius Chaerea, mox caede Gai Caesaris memoriam apud \nposteros adeptus, tum adulescens et animi ferox, inter obstantis et armatos ferro viam patefecit. non tribunus ultra, \nnon castrorum praefectus ius obtinuit: vigilias, stationes, \net si qua alia praesens usus indixerat, ipsi partiebantur. \nid militaris animos altius coniectantibus praecipuum indicium magni atque inplacabilis motus, quod neque disiecti \nnec paucorum instinctu, set pariter ardescerent, pariter \nsilerent, tanta aequalitate et constantia ut regi crederes."}, {"pb": {"@ed": "oct"}, "milestone": {"@n": "34", "@unit": "chapter"}, "#text": "Interea Germanico per Gallias, ut diximus, census \naccipienti excessisse Augustum adfertur. neptem eius \nAgrippinam in matrimonio pluresque ex ea liberos habebat, \nipse Druso fratre Tiberii genitus, Augustae nepos, set \nanxius occultis in se patrui aviaeque odiis quorum causae \nacriores quia iniquae. quippe Drusi magna apud populum Romanum memoria, credebaturque, si rerum potitus \nforet, libertatem redditurus; unde in Germanicum favor \net spes eadem. nam iuveni civile ingenium, mira comitas et  \ndiversa ab Tiberii sermone vultu, adrogantibus et obscuris. \naccedebant muliebres offensiones novercalibus Liviae in \nAgrippinam stimulis, atque ipsa Agrippina paulo commotior, nisi quod castitate et mariti amore quamvis indomitum animum in bonum vertebat."}, {"milestone": {"@n": "35", "@unit": "chapter"}, "#text": "Sed Germanicus quanto summae spei propior, tanto \nimpensius pro Tiberio niti. Sequanos proximos et Belgarum civitates in verba eius adigit. dehinc audito legionum \ntumultu raptim profectus obvias extra castra habuit, deiectis in terram oculis velut paenitentia. postquam vallum \niniit dissoni questus audiri coepere. et quidam prensa \nmanu eius per speciem exosculandi inseruerunt digitos ut \nvacua dentibus ora contingeret; alii curvata senio membra \nostendebant. adsistentem contionem, quia permixta videbatur, discedere in manipulos iubet: sic melius audituros \nresponsum; vexilla praeferri ut id saltem discerneret cohortis: tarde obtemperavere. tunc a veneratione Augusti \norsus flexit ad victorias triumphosque Tiberii, praecipuis \nlaudibus celebrans quae apud Germanias illis cum legionibus pulcherrima fecisset. Italiae inde consensum, Galliarum \nfidem extollit; nil usquam turbidum aut discors. silentio \nhaec vel murmure modico audita sunt."}, {"pb": {"@ed": "oct"}, "milestone": {"@n": "36", "@unit": "chapter"}, "#text": "Vt seditionem attigit, ubi modestia militaris, ubi \nveteris disciplinae decus, quonam tribunos, quo centuriones \nexegissent, rogitans, nudant universi corpora, cicatrices ex \nvulneribus, verberum notas exprobrant; mox indiscretis \nvocibus pretia vacationum, angustias stipendii, duritiam \noperum ac propriis nominibus incusant vallum, fossas, \npabuli materiae lignorum adgestus, et si qua alia ex necessitate aut adversus otium castrorum quaeruntur. atrocissimus veteranorum clamor oriebatur, qui tricena aut supra  \nstipendia numerantes, mederetur fessis, neu mortem in \nisdem laboribus, sed finem tam exercitae militiae neque \ninopem requiem orabant. fuere etiam qui legatam a divo \nAugusto pecuniam reposcerent, faustis in Germanicum \nominibus; et si vellet imperium promptos ostentavere. \ntum vero, quasi scelere contaminaretur, praeceps tribunali \ndesiluit. opposuerunt abeunti arma, minitantes, ni regrederetur; at ille moriturum potius quam fidem exueret \nclamitans, ferrum a latere diripuit elatumque deferebat in \npectus, ni proximi prensam dextram vi attinuissent. extrema et conglobata inter se pars contionis ac, vix credibile \ndictu, quidam singuli propius incedentes feriret hortabantur; \net miles nomine Calusidius strictum obtulit gladium, addito \nacutiorem esse. saevum id malique moris etiam furentibus \nvisum, ac spatium fuit quo Caesar ab amicis in tabernaculum raperetur."}, {"milestone": {"@n": "37", "@unit": "chapter"}, "#text": "Consultatum ibi de remedio; etenim nuntiabatur \nparari legatos qui superiorem exercitum ad causam eandem \ntraherent; destinatum excidio Vbiorum oppidum, imbutasque praeda manus in direptionem Galliarum erupturas. \naugebat metum gnarus Romanae seditionis et, si omitteretur ripa, invasurus hostis: at si auxilia et socii adversum abscedentis legiones armarentur, civile bellum suscipi. \npericulosa severitas, flagitiosa largitio: seu nihil militi sive \nomnia concedentur in ancipiti res publica. igitur volutatis \ninter se rationibus placitum ut epistulae nomine principis \nscriberentur: missionem dari vicena stipendia meritis, exauctorari qui sena dena fecissent ac retineri sub vexillo \nceterorum inmunes nisi propulsandi hostis, legata quae \npetiverant exsolvi duplicarique."}, {"pb": {"@ed": "oct"}, "milestone": {"@n": "38", "@unit": "chapter"}, "#text": "Sensit miles in tempus conficta statimque flagitavit.  \nmissio per tribunos maturatur, largitio differebatur in hiberna \ncuiusque. non abscessere quintani unetvicesimanique donec isdem in aestivis contracta ex viatico amicorum ipsiusque Caesaris pecunia persolveretur. primam ac vicesimam \nlegiones Caecina legatus in civitatem Vbiorum reduxit \nturpi agmine cum fisci de imperatore rapti inter signa \ninterque aquilas veherentur. Germanicus superiorem ad \nexercitum profectus secundam et tertiam decumam et sextam decumam legiones nihil cunctatas sacramento adigit. \nquartadecumani paulum dubitaverant: pecunia et missio \nquamvis non flagitantibus oblata est."}, {"milestone": {"@n": "39", "@unit": "chapter"}, "#text": "At in Chaucis coeptavere seditionem praesidium \nagitantes vexillarii discordium legionum et praesenti duorum militum supplicio paulum repressi sunt. iusserat id \nM'. Ennius castrorum praefectus, bono magis exemplo \nquam concesso iure. deinde intumescente motu profugus \nrepertusque, postquam intutae latebrae, praesidium ab audacia mutuatur: non praefectum ab iis, sed Germanicum \nducem, sed Tiberium imperatorem violari. simul exterritis qui obstiterant, raptum vexillum ad ripam vertit, et si \nquis agmine decessisset, pro desertore fore clamitans, reduxit \nin hiberna turbidos et nihil ausos."}, {"pb": {"@ed": "oct"}, "milestone": {"@n": "40", "@unit": "chapter"}, "#text": "Interea legati ab senatu regressum iam apud aram \nVbiorum Germanicum adeunt. duae ibi legiones, prima \natque vicesima, veteranique nuper missi sub vexillo hiemabant. pavidos et conscientia vaecordes intrat metus venisse patrum iussu qui inrita facerent quae per seditionem \nexpresserant. utque mos vulgo quamvis falsis reum subdere, Munatium Plancum consulatu functum, principem \nlegationis, auctorem senatus consulti incusant; et nocte \nconcubia vexillum in domo Germanici situm flagitare occipiunt, concursuque ad ianuam facto moliuntur foris, extra-  \nctum cubili Caesarem tradere vexillum intento mortis metu \nsubigunt. mox vagi per vias obvios habuere legatos, audita \nconsternatione ad Germanicum tendentis. ingerunt contumelias, caedem parant, Planco maxime, quem dignitas \nfuga impediverat; neque aliud periclitanti subsidium quam \ncastra primae legionis. illic signa et aquilam amplexus \nreligione sese tutabatur, ac ni aquilifer Calpurnius vim \nextremam arcuisset, rarum etiam inter hostis, legatus populi \nRomani Romanis in castris sanguine suo altaria deum \ncommaculavisset. luce demum, postquam dux et miles et \nfacta noscebantur, ingressus castra Germanicus perduci ad \nse Plancum imperat recepitque in tribunal. tum fatalem \nincrepans rabiem, neque militum sed deum ira resurgere, \ncur venerint legati aperit; ius legationis atque ipsius \nPlanci gravem et immeritum casum, simul quantum dedecoris adierit legio, facunde miseratur, attonitaque magis \nquam quieta contione legatos praesidio auxiliarium equitum \ndimittit."}, {"milestone": {"@n": "41", "@unit": "chapter"}, "#text": "Eo in metu arguere Germanicum omnes quod non \nad superiorem exercitum pergeret, ubi obsequia et contra \nrebellis auxilium: satis superque missione et pecunia et \nmollibus consultis peccatum. vel si vilis ipsi salus, cur \nfilium parvulum, cur gravidam coniugem inter furentis et \nomnis humani iuris violatores haberet? illos saltem avo et \nrei publicae redderet. diu cunctatus aspernantem uxorem, \ncum se divo Augusto ortam neque degenerem ad pericula \ntestaretur, postremo uterum eius et communem filium \nmulto cum fletu complexus, ut abiret perpulit. incedebat \nmuliebre et miserabile agmen, profuga ducis uxor, parvulum sinu filium gerens, lamentantes circum amicorum \nconiuges quae simul trahebantur nec minus tristes qui \nmanebant."}, {"pb": {"@ed": "oct"}, "milestone": {"@n": "42", "@unit": "chapter"}, "#text": "Non florentis Caesaris neque suis in castris, sed velut \nin urbe victa facies gemitusque ac planctus etiam militum  \nauris oraque advertere: progrediuntur contuberniis. quis \nille flebilis sonus? quod tam triste? feminas inlustris, non \ncenturionem ad tutelam, non militem, nihil imperatoriae \nuxoris aut comitatus soliti: pergere ad Treviros [et] externae fidei. pudor inde et miseratio et patris Agrippae, \nAugusti avi memoria, socer Drusus, ipsa insigni fecunditate, \npraeclara pudicitia; iam infans in castris genitus, in contubernio legionum eductus, quem militari vocabulo Caligulam \nappellabant, quia plerumque ad concilianda vulgi studia eo \ntegmine pedum induebatur. sed nihil aeque flexit quam \ninvidia in Treviros: orant obsistunt, rediret maneret, pars \nAgrippinae occursantes, plurimi ad Germanicum regressi. \nisque ut erat recens dolore et ira apud circumfusos ita \ncoepit."}, {"pb": {"@ed": "oct"}, "milestone": {"@n": "43", "@unit": "chapter"}, "#text": "'Non mihi uxor aut filius patre et re publica cariores \nsunt, sed illum quidem sua maiestas, imperium Romanum \nceteri exercitus defendent. coniugem et liberos meos, quos \npro gloria vestra libens ad exitium offerrem, nunc procul a \nfurentibus summoveo, ut quidquid istud sceleris imminet, \nmeo tantum sanguine pietur, neve occisus Augusti pronepos, interfecta Tiberii nurus nocentiores vos faciant. quid \nenim per hos dies inausum intemeratumve vobis? quod \nnomen huic coetui dabo? militesne appellem, qui filium \nimperatoris vestri vallo et armis circumsedistis? an civis, \nquibus tam proiecta senatus auctoritas? hostium quoque \nius et sacra legationis et fas gentium rupistis. divus Iulius \nseditionem exercitus verbo uno compescuit, Quirites vocando qui sacramentum eius detrectabant: divus Augustus \nvultu et aspectu Actiacas legiones exterruit: nos ut nondum \neosdem, ita ex illis ortos si Hispaniae Syriaeve miles aspernaretur, tamen mirum et indignum erat. primane et  \nvicesima legiones, illa signis a Tiberio acceptis, tu tot \nproeliorum socia, tot praemiis aucta, egregiam duci vestro \ngratiam refertis? hunc ego nuntium patri laeta omnia aliis \ne provinciis audienti feram? ipsius tirones, ipsius veteranos \nnon missione, non pecunia satiatos: hic tantum interfici \ncenturiones, eici tribunos, includi legatos, infecta sanguine \ncastra, flumina, meque precariam animam inter infensos \ntrahere."}, {"milestone": {"@n": "44", "@unit": "chapter"}, "#text": "'Cur enim primo contionis die ferrum illud, quod \npectori meo infigere parabam, detraxistis, o inprovidi \namici? melius et amantius ille qui gladium offerebat. cecidissem certe nondum tot flagitiorum exercitu meo conscius; \nlegissetis ducem, qui meam quidem mortem inpunitam \nsineret, Vari tamen et trium legionum ulcisceretur. neque \nenim di sinant ut Belgarum quamquam offerentium decus \nistud et claritudo sit subvenisse Romano nomini, compressisse Germaniae populos. tua, dive Auguste, caelo recepta \nmens, tua, pater Druse, imago, tui memoria isdem istis cum \nmilitibus, quos iam pudor et gloria intrat, eluant hanc \nmaculam irasque civilis in exitium hostibus vertant. vos \nquoque, quorum alia nunc ora, alia pectora contueor, si \nlegatos senatui, obsequium imperatori, si mihi coniugem et \nfilium redditis, discedite a contactu ac dividite turbidos: id \nstabile ad paenitentiam, id fidei vinculum erit.'"}, {"pb": {"@ed": "oct"}, "milestone": {"@n": "45", "@unit": "chapter"}, "#text": "Supplices ad haec et vera exprobrari fatentes orabant \npuniret noxios, ignosceret lapsis et duceret in hostem: \nrevocaretur coniunx, rediret legionum alumnus neve obses \nGallis traderetur. reditum Agrippinae excusavit ob inminentem partum et hiemem: venturum filium: cetera ipsi \nexsequerentur. discurrunt mutati et seditiosissimum quemque vinctos trahunt ad legatum legionis primae C. Caetronium, qui iudicium et poenas de singulis in hunc modum  \nexercuit. stabant pro contione legiones destrictis gladiis: \nreus in suggestu per tribunum ostendebatur: si nocentem \nadclamaverant, praeceps datus trucidabatur. et gaudebat \ncaedibus miles tamquam semet absolveret; nec Caesar \narcebat, quando nullo ipsius iussu penes eosdem saevitia \nfacti et invidia erat. secuti exemplum veterani haud multo \npost in Raetiam mittuntur, specie defendendae provinciae \nob imminentis Suebos ceterum ut avellerentur castris trucibus adhuc non minus asperitate remedii quam sceleris \nmemoria. centurionatum inde egit. citatus ab imperatore \nnomen, ordinem, patriam, numerum stipendiorum, quae \nstrenue in proeliis fecisset, et cui erant, dona militaria \nedebat. si tribuni, si legio industriam innocentiamque adprobaverant, retinebat ordinem: ubi avaritiam aut crudelitatem consensu obiectavissent, solvebatur militia."}, {"milestone": {"@n": "46", "@unit": "chapter"}, "#text": "Sic compositis praesentibus haud minor moles supererat ob ferociam quintae et unetvicesimae legionum, \nsexagesimum apud lapidem (loco Vetera nomen est) \nhibernantium. nam primi seditionem coeptaverant: atrocissimum quodque facinus horum manibus patratum; nec \npoena commilitonum exterriti nec paenitentia conversi iras \nretinebant. igitur Caesar arma classem socios demittere \nRheno parat, si imperium detrectetur, bello certaturus."}, {"pb": {"@ed": "oct"}, "milestone": {"@n": "47", "@unit": "chapter"}, "#text": "At Romae nondum cognito qui fuisset exitus in \nIllyrico, et legionum Germanicarum motu audito, trepida \ncivitas incusare Tiberium quod, dum patres et plebem, \ninvalida et inermia, cunctatione ficta ludificetur, dissideat \ninterim miles neque duorum adulescentium nondum adulta \nauctoritate comprimi queat. ire ipsum et opponere maiestatem imperatoriam debuisse cessuris ubi principem longa \nexperientia eundemque severitatis et munificentiae summum vidissent. an Augustum fessa aetate totiens in Ger-  \nmanias commeare potuisse: Tiberium vigentem annis sedere \nin senatu, verba patrum cavillantem? satis prospectum urbanae servituti: militaribus animis adhibenda fomenta ut \nferre pacem velint."}, {"milestone": {"@n": "48", "@unit": "chapter"}, "#text": "Immotum adversus eos sermones fixumque Tiberio \nfuit non omittere caput rerum neque se remque publicam \nin casum dare. multa quippe et diversa angebant: validior \nper Germaniam exercitus, propior apud Pannoniam; ille \nGalliarum opibus subnixus, hic Italiae inminens: quos \nigitur anteferret? ac ne postpositi contumelia incenderentur. \nat per filios pariter adiri maiestate salva, cui maior e longinquo reverentia. simul adulescentibus excusatum quaedam \nad patrem reicere, resistentisque Germanico aut Druso \nposse a se mitigari vel infringi: quod aliud subsidium si \nimperatorem sprevissent? ceterum ut iam iamque iturus \nlegit comites, conquisivit impedimenta, adornavit navis: \nmox hiemem aut negotia varie causatus primo prudentis, \ndein vulgum, diutissime provincias fefellit."}, {"milestone": {"@n": "49", "@unit": "chapter"}, "#text": "At Germanicus, quamquam contracto exercitu et \nparata in defectores ultione, dandum adhuc spatium ratus, \nsi recenti exemplo sibi ipsi consulerent, praemittit litteras ad \nCaecinam, venire se valida manu ac, ni supplicium in malos \npraesumant, usurum promisca caede. eas Caecina aquiliferis signiferisque et quod maxime castrorum sincerum erat \nocculte recitat, utque cunctos infamiae, se ipsos morti eximant hortatur: nam in pace causas et merita spectari, ubi \nbellum ingruat innocentis ac noxios iuxta cadere. illi temptatis quos idoneos rebantur, postquam maiorem legionum \npartem in officio vident, de sententia legati statuunt tempus, \nquo foedissimum quemque et seditioni promptum ferro \ninvadant. tunc signo inter se dato inrumpunt contubernia, \ntrucidant ignaros, nullo nisi consciis noscente quod caedis \ninitium, quis finis."}, {"pb": {"@ed": "oct"}, "#text": "Diversa omnium, quae umquam accidere, civilium  \narmorum facies. non proelio, non adversis e castris, sed \nisdem e cubilibus, quos simul vescentis dies, simul quietos \nnox habuerat, discedunt in partis, ingerunt tela. clamor \nvulnera sanguis palam, causa in occulto; cetera fors regit. \net quidam bonorum caesi, postquam intellecto in quos saeviretur pessimi quoque arma rapuerant. neque legatus aut \ntribunus moderator adfuit: permissa vulgo licentia atque \nultio et satietas. mox ingressus castra Germanicus, non \nmedicinam illud plurimis cum lacrimis sed cladem appellans, \ncremari corpora iubet."}, {"milestone": {"@n": "50", "@unit": "chapter"}, "#text": "Truces etiam tum animos cupido involat eundi in hostem, \npiaculum furoris; nec aliter posse placari commilitonum manis quam si pectoribus impiis honesta vulnera accepissent. \nsequitur ardorem militum Caesar iunctoque ponte tramittit \nduodecim milia e legionibus, sex et viginti socias cohortis, octo equitum alas, quarum ea seditione intemerata modestia fuit."}, {"pb": {"@ed": "oct"}, "milestone": {"@n": "51", "@unit": "chapter"}, "#text": "Laeti neque procul Germani agitabant, dum iustitio \nob amissum Augustum, post discordiis attinemur. at Romanus agmine propero silvam Caesiam limitemque a Tiberio \ncoeptum scindit, castra in limite locat, frontem ac tergum \nvallo, latera concaedibus munitus. inde saltus obscuros \npermeat consultatque ex duobus itineribus breve et solitum \nsequatur an inpeditius et intemptatum eoque hostibus incautum. delecta longiore via cetera adcelerantur: etenim \nattulerant exploratores festam eam Germanis noctem ac sollemnibus epulis ludicram. Caecina cum expeditis cohortibus praeire et obstantia silvarum amoliri iubetur: legiones \nmodico intervallo sequuntur. iuvit nox sideribus inlustris, \nventumque ad vicos Marsorum et circumdatae stationes \nstratis etiam tum per cubilia propterque mensas, nullo metu, \nnon antepositis vigiliis: adeo cuncta incuria disiecta erant  \nneque belli timor, ac ne pax quidem nisi languida et soluta \ninter temulentos."}, {"milestone": {"@n": "52", "@unit": "chapter"}, "#text": "Caesar avidas legiones quo latior populatio foret \nquattuor in cuneos dispertit; quinquaginta milium spatium \nferro flammisque pervastat. non sexus, non aetas miserationem attulit: profana simul et sacra et celeberrimum illis gentibus templum quod Tanfanae vocabant solo aequantur. \nsine vulnere milites, qui semisomnos, inermos aut palantis \nceciderant. excivit ea caedes Bructeros, Tubantes, Vsipetes, \nsaltusque, per quos exercitui regressus, insedere. quod \ngnarum duci incessitque itineri et proelio. pars equitum et \nauxiliariae cohortes ducebant, mox prima legio, et mediis \nimpedimentis sinistrum latus unetvicesimani, dextrum quintani clausere, vicesima legio terga firmavit, post ceteri sociorum. sed hostes, donec agmen per saltus porrigeretur, \nimmoti, dein latera et frontem modice adsultantes, tota vi \nnovissimos incurrere. turbabanturque densis Germanorum \ncatervis leves cohortes, cum Caesar advectus ad vicesimanos \nvoce magna hoc illud tempus obliterandae seditionis clamitabat: pergerent, properarent culpam in decus vertere. \nexarsere animis unoque impetu perruptum hostem redigunt \nin aperta caeduntque: simul primi agminis copiae evasere \nsilvas castraque communivere. quietum inde iter, fidensque \nrecentibus ac priorum oblitus miles in hibernis locatur."}, {"pb": {"@ed": "oct"}, "milestone": {"@n": "53", "@unit": "chapter"}, "#text": "Nuntiata ea Tiberium laetitia curaque adfecere: gaudebat oppressam seditionem, sed quod largiendis pecuniis et \nmissione festinata favorem militum quaesivisset, bellica quoque Germanici gloria angebatur. rettulit tamen ad senatum \nde rebus gestis multaque de virtute eius memoravit, magis \nin speciem verbis adornata quam ut penitus sentire crederetur. paucioribus Drusum et finem Illyrici motus laudavit,  \nsed intentior et fida oratione. cunctaque quae Germanicus \nindulserat servavit etiam apud Pannonicos exercitus."}, {"milestone": {"@n": "54", "@unit": "chapter"}, "#text": "Eodem anno Iulia supremum diem obiit, ob impudicitiam olim a patre Augusto Pandateria insula, mox oppido \nReginorum, qui Siculum fretum accolunt, clausa. fuerat in \nmatrimonio Tiberii florentibus Gaio et Lucio Caesaribus \nspreveratque ut inparem; nec alia tam intima Tiberio causa \ncur Rhodum abscederet. imperium adeptus extorrem, infamem et post interfectum Postumum Agrippam omnis spei \negenam inopia ac tabe longa peremit, obscuram fore necem \nlonginquitate exilii ratus. par causa saevitiae in Sempronium \nGracchum, qui familia nobili, sollers ingenio et prave facundus, eandem Iuliam in matrimonio Marci Agrippae temeraverat. nec is libidini finis: traditam Tiberio pervicax adulter \ncontumacia et odiis in maritum accendebat; litteraeque quas \nIulia patri Augusto cum insectatione Tiberii scripsit a Graccho compositae credebantur. igitur amotus Cercinam, Africi \nmaris insulam, quattuordecim annis exilium toleravit. tunc \nmilites ad caedem missi invenere in prominenti litoris nihil \nlaetum opperientem. quorum adventu breve tempus petivit \nut suprema mandata uxori Alliariae per litteras daret, cervicemque percussoribus obtulit; constantia mortis haud indignus Sempronio nomine vita degeneraverat. quidam non \nRoma eos milites, sed ab L. Asprenate pro consule Africae \nmissos tradidere auctore Tiberio, qui famam caedis posse in \nAsprenatem verti frustra speraverat."}, {"pb": {"@ed": "oct"}, "milestone": {"@n": "55", "@unit": "chapter"}, "#text": "Idem annus novas caerimonias accepit addito sodalium Augustalium sacerdotio, ut quondam Titus Tatius retinendis Sabinorum sacris sodalis Titios instituerat. sorte \nducti e primoribus civitatis unus et viginti: Tiberius Drususque et Claudius et Germanicus adiciuntur. ludos Augustalis \ntunc primum coeptos turbavit discordia ex certamine histrionum. indulserat ei ludicro Augustus, dum Maecenati obtem-  \nperat effuso in amorem Bathylli; neque ipse abhorrebat talibus studiis, et civile rebatur misceri voluptatibus vulgi. alia \nTiberio morum via: sed populum per tot annos molliter \nhabitum nondum audebat ad duriora vertere."}, {"milestone": {"@n": "56", "@unit": "chapter"}, "#text": "Druso Caesare C. Norbano consulibus decernitur \nGermanico triumphus manente bello; quod quamquam in \naestatem summa ope parabat, initio veris et repentino in \nChattos excursu praecepit. nam spes incesserat dissidere \nhostem in Arminium ac Segestem, insignem utrumque perfidia in nos aut fide. Arminius turbator Germaniae, Segestes \nparari rebellionem saepe alias et supremo convivio, post \nquod in arma itum, aperuit suasitque Varo ut se et Arminium et ceteros proceres vinciret: nihil ausuram plebem \nprincipibus amotis; atque ipsi tempus fore quo crimina et \ninnoxios discerneret. sed Varus fato et vi Armini cecidit: \nSegestes quamquam consensu gentis in bellum tractus discors \nmanebat, auctis privatim odiis, quod Arminius filiam eius \nalii pactam rapuerat: gener invisus inimici soceri; quaeque \napud concordes vincula caritatis, incitamenta irarum apud \ninfensos erant."}, {"pb": {"@ed": "oct"}, "milestone": {"@n": "57", "@unit": "chapter"}, "#text": "Igitur Germanicus quattuor legiones, quinque auxiliarium milia et tumultuarias catervas Germanorum cis \nRhenum colentium Caecinae tradit; totidem legiones, duplicem sociorum numerum ipse ducit, positoque castello \nsuper vestigia paterni praesidii in monte Tauno expeditum \nexercitum in Chattos rapit, L. Apronio ad munitiones \nviarum et fluminum relicto. nam (rarum illi caelo) siccitate et amnibus modicis inoffensum iter properaverat, imbresque et fluminum auctus regredienti metuebantur. sed \nChattis adeo inprovisus advenit, ut quod imbecillum aetate \nac sexu statim captum aut trucidatum sit. iuventus flumen  \nAdranam nando tramiserat, Romanosque pontem coeptantis \narcebant. dein tormentis sagittisque pulsi, temptatis frustra \ncondicionibus pacis, cum quidam ad Germanicum perfugissent, reliqui omissis pagis vicisque in silvas disperguntur. \nCaesar incenso Mattio (id genti caput) aperta populatus \nvertit ad Rhenum, non auso hoste terga abeuntium lacessere, quod illi moris, quotiens astu magis quam per formidinem cessit. fuerat animus Cheruscis iuvare Chattos, sed \nexterruit Caecina huc illuc ferens arma; et Marsos congredi \nausos prospero proelio cohibuit."}, {"milestone": {"@n": "58", "@unit": "chapter"}, "#text": "Neque multo post legati a Segeste venerunt auxilium \norantes adversus vim popularium a quis circumsedebatur, \nvalidiore apud eos Arminio quoniam bellum suadebat: \nnam barbaris, quanto quis audacia promptus, tanto magis \nfidus rebusque motis potior habetur. addiderat Segestes \nlegatis filium, nomine Segimundum: sed iuvenis conscientia \ncunctabatur. quippe anno quo Germaniae descivere sacerdos apud aram Vbiorum creatus ruperat vittas, profugus ad \nrebellis. adductus tamen in spem clementiae Romanae \npertulit patris mandata benigneque exceptus cum praesidio \nGallicam in ripam missus est. Germanico pretium fuit \nconvertere agmen, pugnatumque in obsidentis, et ereptus \nSegestes magna cum propinquorum et clientium manu. \ninerant feminae nobiles, inter quas uxor Arminii eademque \nfilia Segestis, mariti magis quam parentis animo, neque \nvicta in lacrimas neque voce supplex; compressis intra \nsinum manibus gravidum uterum intuens. ferebantur et \nspolia Varianae cladis, plerisque eorum qui tum in deditionem veniebant praedae data: simul Segestes ipse, ingens \nvisu et memoria bonae societatis inpavidus."}, {"pb": {"@ed": "oct"}, "milestone": {"@n": "59", "@unit": "chapter"}, "#text": "Verba eius in hunc modum fuere: 'non hic mihi \nprimus erga populum Romanum fidei et constantiae dies.  \nex quo a divo Augusto civitate donatus sum, amicos inimicosque ex vestris utilitatibus delegi, neque odio patriae \n(quippe proditores etiam iis quos anteponunt invisi sunt), \nverum quia Romanis Germanisque idem conducere et \npacem quam bellum probabam. ergo raptorem filiae meae, \nviolatorem foederis vestri, Arminium apud Varum, qui tum \nexercitui praesidebat, reum feci. dilatus segnitia ducis, \nquia parum praesidii in legibus erat, ut me et Arminium et \nconscios vinciret flagitavi: testis illa nox, mihi utinam \npotius novissima! quae secuta sunt defleri magis quam \ndefendi possunt: ceterum et inieci catenas Arminio et a \nfactione eius iniectas perpessus sum. atque ubi primum \ntui copia, vetera novis et quieta turbidis antehabeo, neque \nob praemium, sed ut me perfidia exsolvam, simul genti \nGermanorum idoneus conciliator, si paenitentiam quam \nperniciem maluerit. pro iuventa et errore filii veniam precor: filiam necessitate huc adductam fateor. tuum erit \nconsultare utrum praevaleat quod ex Arminio concepit an \nquod ex me genita est.' Caesar clementi responso liberis \npropinquisque eius incolumitatem, ipsi sedem vetere in provincia pollicetur. exercitum reduxit nomenque imperatoris \nauctore Tiberio accepit. Arminii uxor virilis sexus stirpem \nedidit: educatus Ravennae puer quo mox ludibrio conflictatus sit in tempore memorabo."}, {"pb": {"@ed": "oct"}, "milestone": {"@n": "60", "@unit": "chapter"}, "#text": "Fama dediti benigneque excepti Segestis vulgata, ut \nquibusque bellum invitis aut cupientibus erat, spe vel \ndolore accipitur. Arminium super insitam violentiam rapta \nuxor, subiectus servitio uxoris uterus vaecordem agebant, \nvolitabatque per Cheruscos, arma in Segestem, arma in \nCaesarem poscens. neque probris temperabat: egregium \npatrem, magnum imperatorem, fortem exercitum, quorum \ntot manus unam mulierculam avexerint. sibi tres legiones,  \ntotidem legatos procubuisse; non enim se proditione neque \nadversus feminas gravidas, sed palam adversus armatos \nbellum tractare. cerni adhuc Germanorum in lucis signa \nRomana, quae dis patriis suspenderit. coleret Segestes \nvictam ripam, redderet filio sacerdotium hominum: Germanos numquam satis excusaturos quod inter Albim et \nRhenum virgas et securis et togam viderint. aliis gentibus \nignorantia imperi Romani inexperta esse supplicia, nescia \ntributa: quae quoniam exuerint inritusque discesserit ille \ninter numina dicatus Augustus, ille delectus Tiberius, ne \ninperitum adulescentulum, ne seditiosum exercitum pavescerent. si patriam parentes antiqua mallent quam dominos et colonias novas, Arminium potius gloriae ac libertatis \nquam Segestem flagitiosae servitutis ducem sequerentur."}, {"milestone": {"@n": "61", "@unit": "chapter"}, "#text": "Conciti per haec non modo Cherusci, sed conterminae gentes, tractusque in partis Inguiomerus Arminii \npatruus, vetere apud Romanos auctoritate; unde maior \nCaesari metus. et ne bellum mole una ingrueret Caecinam \ncum quadraginta cohortibus Romanis distrahendo hosti per \nBructeros ad flumen Amisiam mittit, equitem Pedo praefectus finibus Frisiorum ducit. ipse inpositas navibus \nquattuor legiones per lacus vexit; simulque pedes eques \nclassis apud praedictum amnem convenere. Chauci cum \nauxilia pollicerentur, in commilitium adsciti sunt. Bructeros sua urentis expedita cum manu L. Stertinius missu \nGermanici fudit; interque caedem et praedam repperit undevicesimae legionis aquilam cum Varo amissam. ductum \ninde agmen ad ultimos Bructerorum, quantumque Amisiam \net Lupiam amnis inter vastatum, haud procul Teutoburgiensi saltu in quo reliquiae Vari legionumque insepultae \ndicebantur."}, {"pb": {"@ed": "oct"}, "milestone": {"@n": "62", "@unit": "chapter"}, "#text": "Igitur cupido Caesarem invadit solvendi suprema  \nmilitibus ducique, permoto ad miserationem omni qui \naderat exercitu ob propinquos, amicos, denique ob casus \nbellorum et sortem hominum. praemisso Caecina ut \nocculta saltuum scrutaretur pontesque et aggeres umido \npaludum et fallacibus campis inponeret, incedunt maestos \nlocos visuque ac memoria deformis. prima Vari castra lato \nambitu et dimensis principiis trium legionum manus ostentabant; dein semiruto vallo, humili fossa accisae iam reliquiae consedisse intellegebantur: medio campi albentia ossa, \nut fugerant, ut restiterant, disiecta vel aggerata. adiacebant fragmina telorum equorumque artus, simul truncis \narborum antefixa ora. lucis propinquis barbarae arae, apud \nquas tribunos ac primorum ordinum centuriones mactaverant. et cladis eius superstites, pugnam aut vincula \nelapsi, referebant hic cecidisse legatos, illic raptas aquilas; \nprimum ubi vulnus Varo adactum, ubi infelici dextera et \nsuo ictu mortem invenerit; quo tribunali contionatus Arminius, quot patibula captivis, quae scrobes, utque signis et \naquilis per superbiam inluserit."}, {"milestone": {"@n": "63", "@unit": "chapter"}, "#text": "Igitur Romanus qui aderat exercitus sextum post \ncladis annum trium legionum ossa, nullo noscente alienas \nreliquias an suorum humo tegeret, omnis ut coniunctos, ut \nconsanguineos, aucta in hostem ira, maesti simul et infensi \ncondebant. primum extruendo tumulo caespitem Caesar \nposuit, gratissimo munere in defunctos et praesentibus \ndoloris socius. quod Tiberio haud probatum, seu cuncta \nGermanici in deterius trahenti, sive exercitum imagine \ncaesorum insepultorumque tardatum ad proelia et formidolosiorem hostium credebat; neque imperatorem auguratu \net vetustissimis caerimoniis praeditum adtrectare feralia \ndebuisse."}, {"pb": {"@ed": "oct"}, "milestone": {"@n": "64", "@unit": "chapter"}, "#text": "Sed Germanicus cedentem in avia Arminium secu-  \ntus, ubi primum copia fuit, evehi equites campumque quem \nhostis insederat eripi iubet. Arminius colligi suos et \npropinquare silvis monitos vertit repente: mox signum \nprorumpendi dedit iis quos per saltus occultaverat. tunc \nnova acie turbatus eques, missaeque subsidiariae cohortes et \nfugientium agmine impulsae auxerant consternationem; \ntrudebanturque in paludem gnaram vincentibus, iniquam \nnesciis, ni Caesar productas legiones instruxisset: inde \nhostibus terror, fiducia militi; et manibus aequis abscessum. \nmox reducto ad Amisiam exercitu legiones classe, ut advexerat, reportat; pars equitum litore Oceani petere Rhenum \niussa; Caecina, qui suum militem ducebat, monitus, quamquam notis itineribus regrederetur, pontes longos quam \nmaturrime superare. angustus is trames vastas inter paludes et quondam a L. Domitio aggeratus, cetera limosa, \ntenacia gravi caeno aut rivis incerta erant; circum silvae \npaulatim adclives, quas tum Arminius inplevit, compendiis \nviarum et cito agmine onustum sarcinis armisque militem \ncum antevenisset. Caecinae dubitanti quonam modo \nruptos vetustate pontes reponeret simulque propulsaret \nhostem, castra metari in loco placuit, ut opus et alii proelium inciperent."}, {"pb": {"@ed": "oct"}, "milestone": {"@n": "65", "@unit": "chapter"}, "#text": "Barbari perfringere stationes seque inferre munitoribus nisi lacessunt, circumgrediuntur, occursant: miscetur \noperantium bellantiumque clamor. et cuncta pariter Romanis adversa, locus uligine profunda, idem ad gradum \ninstabilis, procedentibus lubricus, corpora gravia loricis; \nneque librare pila inter undas poterant. contra Cheruscis \nsueta apud paludes proelia, procera membra, hastae ingentes ad vulnera facienda quamvis procul. nox demum \ninclinantis iam legiones adversae pugnae exemit. Germani  \nob prospera indefessi, ne tum quidem sumpta quiete, quantum aquarum circum surgentibus iugis oritur vertere in \nsubiecta, mersaque humo et obruto quod effectum operis \nduplicatus militi labor. quadragesimum id stipendium \nCaecina parendi aut imperitandi habebat, secundarum ambiguarumque rerum sciens eoque interritus. igitur futura \nvolvens non aliud repperit quam ut hostem silvis coerceret, \ndonec saucii quantumque gravioris agminis anteirent; nam \nmedio montium et paludum porrigebatur planities, quae \ntenuem aciem pateretur. deliguntur legiones quinta dextro \nlateri, unetvicesima in laevum, primani ducendum ad \nagmen, vicesimanus adversum secuturos."}, {"pb": {"@ed": "oct"}, "milestone": {"@n": "66", "@unit": "chapter"}, "#text": "Nox per diversa inquies, cum barbari festis epulis, \nlaeto cantu aut truci sonore subiecta vallium ac resultantis \nsaltus complerent, apud Romanos invalidi ignes, interruptae \nvoces, atque ipsi passim adiacerent vallo, oberrarent tentoriis, insomnes magis quam pervigiles. ducemque terruit \ndira quies: nam Quintilium Varum sanguine oblitum et \npaludibus emersum cernere et audire visus est velut vocantem, non tamen obsecutus et manum intendentis reppulisse. \ncoepta luce missae in latera legiones, metu an contumacia, \nlocum deseruere, capto propere campo umentia ultra. \nneque tamen Arminius quamquam libero incursu statim \nprorupit: sed ut haesere caeno fossisque impedimenta, \nturbati circum milites, incertus signorum ordo, utque tali in \ntempore sibi quisque properus et lentae adversum imperia \naures, inrumpere Germanos iubet, clamitans 'en Varus \neodemque iterum fato vinctae legiones!' simul haec et cum \ndelectis scindit agmen equisque maxime vulnera ingerit. \nilli sanguine suo et lubrico paludum lapsantes excussis \nrectoribus disicere obvios, proterere iacentis. plurimus \ncirca aquilas labor, quae neque ferri adversum ingruentia  \ntela neque figi limosa humo poterant. Caecina dum sustentat aciem, suffosso equo delapsus circumveniebatur, ni \nprima legio sese opposuisset. iuvit hostium aviditas, \nomissa caede praedam sectantium, enisaeque legiones vesperascente die in aperta et solida. neque is miseriarum \nfinis. struendum vallum, petendus agger, amissa magna ex \nparte per quae egeritur humus aut exciditur caespes; non \ntentoria manipulis, non fomenta sauciis; infectos caeno aut \ncruore cibos dividentes funestas tenebras et tot hominum \nmilibus unum iam reliquum diem lamentabantur."}, {"milestone": {"@n": "67", "@unit": "chapter"}, "#text": "Forte equus abruptis vinculis vagus et clamore territus quosdam occurrentium obturbavit. tanta inde consternatio inrupisse Germanos credentium ut cuncti ruerent ad \nportas, quarum decumana maxime petebatur, aversa hosti \net fugientibus tutior. Caecina comperto vanam esse formidinem, cum tamen neque auctoritate neque precibus, ne \nmanu quidem obsistere aut retinere militem quiret, proiectus in limine portae miseratione demum, quia per corpus \nlegati eundum erat, clausit viam: simul tribuni et centuriones falsum pavorem esse docuerunt."}, {"milestone": {"@n": "68", "@unit": "chapter"}, "#text": "Tunc contractos in principia iussosque dicta cum \nsilentio accipere temporis ac necessitatis monet. unam in \narmis salutem, sed ea consilio temperanda manendumque \nintra vallum, donec expugnandi hostis spe propius succederent; mox undique erumpendum: illa eruptione ad \nRhenum perveniri. quod si fugerent, pluris silvas, profundas magis paludes, saevitiam hostium superesse; at \nvictoribus decus gloriam. quae domi cara, quae in castris \nhonesta, memorat; reticuit de adversis. equos dehinc, \norsus a suis, legatorum tribunorumque nulla ambitione \nfortissimo cuique bellatori tradit, ut hi, mox pedes in \nhostem invaderent."}, {"pb": {"@ed": "oct"}, "milestone": {"@n": "69", "@unit": "chapter"}, "#text": "Haud minus inquies Germanus spe, cupidine et  \ndiversis ducum sententiis agebat, Arminio sinerent egredi \negressosque rursum per umida et inpedita circumvenirent \nsuadente, atrociora Inguiomero et laeta barbaris, ut vallum \narmis ambirent: promptam expugnationem, plures captivos, \nincorruptam praedam fore. igitur orta die proruunt fossas, \niniciunt cratis, summa valli prensant, raro super milite et \nquasi ob metum defixo. postquam haesere munimentis, \ndatur cohortibus signum cornuaque ac tubae concinuere. \nexim clamore et impetu tergis Germanorum circumfunduntur, exprobrantes non hic silvas nec paludes, sed aequis \nlocis aequos deos. hosti facile excidium et paucos ac \nsemermos cogitanti sonus tubarum, fulgor armorum, quanto \ninopina tanto maiora offunduntur, cadebantque, ut rebus \nsecundis avidi, ita adversis incauti. Arminius integer, Inguiomerus post grave vulnus pugnam deseruere: vulgus \ntrucidatum est, donec ira et dies permansit. nocte demum \nreversae legiones, quamvis plus vulnerum, eadem ciborum \negestas fatigaret, vim sanitatem copias, cuncta in victoria \nhabuere."}, {"pb": {"@ed": "oct"}, "milestone": {"@n": "70", "@unit": "chapter"}, "#text": "Pervaserat interim circumventi exercitus fama et \ninfesto Germanorum agmine Gallias peti, ac ni Agrippina \ninpositum Rheno pontem solvi prohibuisset, erant qui id \nflagitium formidine auderent. sed femina ingens animi \nmunia ducis per eos dies induit, militibusque, ut quis inops \naut saucius, vestem et fomenta dilargita est. tradit C. \nPlinius, Germanicorum bellorum scriptor, stetisse apud \nprincipium ponti laudes et grates reversis legionibus habentem. id Tiberii animum altius penetravit: non enim \nsimplicis eas curas, nec adversus externos <studia> militum \nquaeri. nihil relictum imperatoribus, ubi femina manipulos intervisat, signa adeat, largitionem temptet, tamquam  \nparum ambitiose filium ducis gregali habitu circumferat \nCaesaremque Caligulam appellari velit. potiorem iam apud \nexercitus Agrippinam quam legatos, quam duces; conpressam \na muliere seditionem, cui nomen principis obsistere non quiverit. accendebat haec onerabatque Seianus, peritia morum \nTiberii odia in longum iaciens, quae reconderet auctaque \npromeret."}, {"milestone": {"@n": "71", "@unit": "chapter"}, "#text": "At Germanicus legionum, quas navibus vexerat, \nsecundam et quartam decimam itinere terrestri P. Vitellio \nducendas tradit, quo levior classis vadoso mari innaret vel \nreciproco sideret. Vitellius primum iter sicca humo aut \nmodice adlabente aestu quietum habuit: mox inpulsu \naquilonis, simul sidere aequinoctii, quo maxime tumescit \nOceanus, rapi agique agmen. et opplebantur terrae: eadem \nfreto litori campis facies, neque discerni poterant incerta ab \nsolidis, brevia a profundis. sternuntur fluctibus, hauriuntur \ngurgitibus; iumenta, sarcinae, corpora exanima interfluunt, \noccursant. permiscentur inter se manipuli, modo pectore, \nmodo ore tenus extantes, aliquando subtracto solo disiecti \naut obruti. non vox et mutui hortatus iuvabant adversante \nunda; nihil strenuus ab ignavo, sapiens ab inprudenti, consilia a casu differre: cuncta pari violentia involvebantur. \ntandem Vitellius in editiora enisus eodem agmen subduxit. \npernoctavere sine utensilibus, sine igni, magna pars nudo \naut mulcato corpore, haud minus miserabiles quam quos \nhostis circumsidet: quippe illic etiam honestae mortis usus, \nhis inglorium exitium. lux reddidit terram, penetratumque \nad amnem [Visurgin], quo Caesar classe contenderat. inpositae dein legiones, vagante fama submersas; nec fides \nsalutis, antequam Caesarem exercitumque reducem videre."}, {"pb": {"@ed": "oct"}, "milestone": {"@n": "72", "@unit": "chapter"}, "#text": "Iam Stertinius, ad accipiendum in deditionem Segi-  \nmerum fratrem Segestis praemissus, ipsum et filium eius in \ncivitatem Vbiorum perduxerat. data utrique venia, facile \nSegimero, cunctantius filio, quia Quintilii Vari corpus inlusisse dicebatur. ceterum ad supplenda exercitus damna \ncertavere Galliae Hispaniae Italia, quod cuique promptum, \narma equos aurum offerentes. quorum laudato studio Germanicus, armis modo et equis ad bellum sumptis, propria \npecunia militem iuvit. utque cladis memoriam etiam comitate leniret, circumire saucios, facta singulorum extollere; \nvulnera intuens alium spe, alium gloria, cunctos adloquio et \ncura sibique et proelio firmabat."}, {"milestone": {"@n": "73", "@unit": "chapter"}, "#text": "Decreta eo anno triumphalia insignia A. Caecinae, \nL. Apronio, C. Silio ob res cum Germanico gestas. nomen \npatris patriae Tiberius, a populo saepius ingestum, repudiavit; neque in acta sua iurari quamquam censente senatu \npermisit, cuncta mortalium incerta, quantoque plus adeptus \nforet, tanto se magis in lubrico dictitans. non tamen ideo \nfaciebat fidem civilis animi; nam legem maiestatis reduxerat, cui nomen apud veteres idem, sed alia in iudicium \nveniebant, si quis proditione exercitum aut plebem seditionibus, denique male gesta re publica maiestatem populi \nRomani minuisset: facta arguebantur, dicta inpune erant. \nprimus Augustus cognitionem de famosis libellis specie \nlegis eius tractavit, commotus Cassii Severi libidine, qua \nviros feminasque inlustris procacibus scriptis diffamaverat; \nmox Tiberius, consultante Pompeio Macro praetore an \niudicia maiestatis redderentur, exercendas leges esse respondit. hunc quoque asperavere carmina incertis auctoribus vulgata in saevitiam superbiamque eius et discordem \ncum matre animum."}, {"pb": {"@ed": "oct"}, "milestone": {"@n": "74", "@unit": "chapter"}, "#text": "Haud pigebit referre in Falanio et Rubrio, modicis \nequitibus Romanis, praetemptata crimina, ut quibus initiis,  \nquanta Tiberii arte gravissimum exitium inrepserit, dein repressum sit, postremo arserit cunctaque corripuerit, noscatur. Falanio obiciebat accusator, quod inter cultores \nAugusti, qui per omnis domos in modum collegiorum habebantur, Cassium quendam mimum corpore infamem adscivisset, quodque venditis hortis statuam Augusti simul mancipasset. Rubrio crimini dabatur violatum periurio numen \nAugusti. quae ubi Tiberio notuere, scripsit consulibus \nnon ideo decretum patri suo caelum, ut in perniciem civium \nis honor verteretur. Cassium histrionem solitum inter \nalios eiusdem artis interesse ludis, quos mater sua in memoriam Augusti sacrasset; nec contra religiones fieri quod \neffigies eius, ut alia numinum simulacra, venditionibus hortorum et domuum accedant. ius iurandum perinde aestimandum quam si Iovem fefellisset: deorum iniurias dis \ncurae."}, {"pb": {"@ed": "oct"}, "milestone": {"@n": "75", "@unit": "chapter"}, "#text": "Nec multo post Granium Marcellum praetorem Bithyniae quaestor ipsius Caepio Crispinus maiestatis postulavit, subscribente Romano Hispone: qui formam vitae \niniit, quam postea celebrem miseriae temporum et audaciae \nhominum fecerunt. nam egens, ignotus, inquies, dum occultis libellis saevitiae principis adrepit, mox clarissimo \ncuique periculum facessit, potentiam apud unum, odium \napud omnis adeptus dedit exemplum, quod secuti ex pauperibus divites, ex contemptis metuendi perniciem aliis ac \npostremum sibi invenere. sed Marcellum insimulabat \nsinistros de Tiberio sermones habuisse, inevitabile crimen, \ncum ex moribus principis foedissima quaeque deligeret accusator obiectaretque reo. nam quia vera erant, etiam dicta \ncredebantur. addidit Hispo statuam Marcelli altius quam \nCaesarum sitam, et alia in statua amputato capite Augusti \neffigiem Tiberii inditam. ad quod exarsit adeo, ut rupta \ntaciturnitate proclamaret se quoque in ea causa laturum  \nsententiam palam et iuratum, quo ceteris eadem necessitas \nfieret. manebant etiam tum vestigia morientis libertatis. \nigitur Cn. Piso 'quo' inquit 'loco censebis, Caesar? si \nprimus, habebo quod sequar: si post omnis, vereor ne \ninprudens dissentiam.' permotus his, quantoque incautius \nefferverat, paenitentia patiens tulit absolvi reum criminibus \nmaiestatis: de pecuniis repetundis ad reciperatores itum est."}, {"milestone": {"@n": "76", "@unit": "chapter"}, "#text": "Nec patrum cognitionibus satiatus iudiciis adsidebat \nin cornu tribunalis, ne praetorem curuli depelleret; multaque eo coram adversus ambitum et potentium preces constituta. set dum veritati consulitur, libertas corrumpebatur. \ninter quae Pius Aurelius senator questus mole publicae viae \nductuque aquarum labefactas aedis suas, auxilium patrum \ninvocabat. resistentibus aerarii praetoribus subvenit Caesar \npretiumque aedium Aurelio tribuit, erogandae per honesta \npecuniae cupiens, quam virtutem diu retinuit, cum ceteras \nexueret. Propertio Celeri praetorio, veniam ordinis ob \npaupertatem petenti, decies sestertium largitus est, satis \nconperto paternas ei angustias esse. temptantis eadem alios \nprobare causam senatui iussit, cupidine severitatis in iis \netiam quae rite faceret acerbus. unde ceteri silentium et \npaupertatem confessioni et beneficio praeposuere."}, {"pb": {"@ed": "oct"}, "milestone": {"@n": "77", "@unit": "chapter"}, "#text": "Eodem anno continuis imbribus auctus Tiberis \nplana urbis stagnaverat; relabentem secuta est aedificiorum \net hominum strages. igitur censuit Asinius Gallus ut libri \nSibyllini adirentur. renuit Tiberius, perinde divina humanaque obtegens; sed remedium coercendi fluminis Ateio \nCapitoni et L. Arruntio mandatum. Achaiam ac Macedoniam onera deprecantis levari in praesens proconsulari \nimperio tradique Caesari placuit. edendis gladiatoribus, \nquos Germanici fratris ac suo nomine obtulerat, Drusus \npraesedit, quamquam vili sanguine nimis gaudens; quod <in>  \nvulgus formidolosum et pater arguisse dicebatur. cur abstinuerit spectaculo ipse, varie trahebant; alii taedio coetus, \nquidam tristitia ingenii et metu conparationis, quia Augustus comiter interfuisset. non crediderim ad ostentandam \nsaevitiam movendasque populi offensiones concessam filio \nmateriem, quamquam id quoque dictum est."}, {"milestone": {"@n": "78", "@unit": "chapter"}, "#text": "At theatri licentia, proximo priore anno coepta, gravius tum erupit, occisis non modo e plebe set militibus et \ncenturione, vulnerato tribuno praetoriae cohortis, dum probra in magistratus et dissensionem vulgi prohibent. actum \nde ea seditione apud patres dicebanturque sententiae, ut \npraetoribus ius virgarum in histriones esset. intercessit \nHaterius Agrippa tribunus plebei increpitusque est Asinii \nGalli oratione, silente Tiberio, qui ea simulacra libertatis \nsenatui praebebat. valuit tamen intercessio, quia divus \nAugustus immunis verberum histriones quondam responderat, neque fas Tiberio infringere dicta eius. de modo \nlucaris et adversus lasciviam fautorum multa decernuntur; \nex quis maxime insignia, ne domos pantomimorum senator \nintroiret, ne egredientis in publicum equites Romani cingerent aut alibi quam in theatro spectarentur, et spectantium immodestiam exilio multandi potestas praetoribus \nfieret."}, {"pb": {"@ed": "oct"}, "milestone": {"@n": "79", "@unit": "chapter"}, "#text": "Templum ut in colonia Tarraconensi strueretur Augusto petentibus Hispanis permissum, datumque in omnis \nprovincias exemplum. centesimam rerum venalium post \nbella civilia institutam deprecante populo edixit Tiberius \nmilitare aerarium eo subsidio niti; simul imparem oneri rem \npublicam, nisi vicesimo militiae anno veterani dimitterentur. \nita proximae seditionis male consulta, quibus sedecim \nstipendiorum finem expresserant, abolita in posterum."}, {"milestone": {"@n": "80", "@unit": "chapter"}, "#text": "Actum deinde in senatu ab Arruntio et Ateio an ob \nmoderandas Tiberis exundationes verterentur flumina et \nlacus, per quos augescit; auditaeque municipiorum et coloniarum legationes, orantibus Florentinis ne Clanis solito \nalveo demotus in amnem Arnum transferretur idque ipsis \nperniciem adferret. congruentia his Interamnates disseruere: pessum ituros fecundissimos Italiae campos, si amnis Nar (id enim parabatur) in rivos diductus superstagnavisset. nec Reatini silebant, Velinum lacum, qua in \nNarem effunditur, obstrui recusantes, quippe in adiacentia \nerupturum; optume rebus mortalium consuluisse naturam, \nquae sua ora fluminibus, suos cursus utque originem, ita \nfinis dederit; spectandas etiam religiones sociorum, qui \nsacra et lucos et aras patriis amnibus dicaverint: quin \nipsum Tiberim nolle prorsus accolis fluviis orbatum minore \ngloria fluere. seu preces coloniarum seu difficultas operum \nsive superstitio valuit, ut in sententiam Pisonis concederetur, \nqui nil mutandum censuerat."}, {"milestone": {"@n": "81", "@unit": "chapter"}, "#text": "Prorogatur Poppaeo Sabino provincia Moesia, additis Achaia ac Macedonia. id quoque morum Tiberii fuit, \ncontinuare imperia ac plerosque ad finem vitae in isdem \nexercitibus aut iurisdictionibus habere. causae variae traduntur: alii taedio novae curae semel placita pro aeternis \nservavisse, quidam invidia, ne plures fruerentur; sunt qui \nexistiment, ut callidum eius ingenium, ita anxium iudicium; \nneque enim eminentis virtutes sectabatur, et rursum vitia \noderat: ex optimis periculum sibi, a pessimis dedecus publicum metuebat. qua haesitatione postremo eo provectus \nest ut mandaverit quibusdam provincias, quos egredi urbe \nnon erat passurus."}, {"pb": {"@ed": "oct"}, "#text": "De comitiis consularibus, quae tum primum illo prin-  \ncipe ac deinceps fuere, vix quicquam firmare ausim: adeo \ndiversa non modo apud auctores, sed in ipsius orationibus \nreperiuntur. modo subtractis candidatorum nominibus \noriginem cuiusque et vitam et stipendia descripsit ut qui \nforent intellegeretur; aliquando ea quoque significatione subtracta candidatos hortatus ne ambitu comitia turbarent, \nsuam ad id curam pollicitus est. plerumque eos tantum apud \nse professos disseruit, quorum nomina consulibus edidisset; \nposse et alios profiteri, si gratiae aut meritis confiderent: \nspeciosa verbis, re inania aut subdola, quantoque maiore \nlibertatis imagine tegebantur, tanto eruptura ad infensius \nservitium."}]}, {"@type": "book", "@n": "2", "head": "LIBER II", "milestone": {"@n": "1", "@unit": "chapter"}, "p": [{"milestone": {"@n": "2", "@unit": "chapter"}, "#text": "Sisenna Statilio [Tauro] L. Libone consulibus mota \nOrientis regna provinciaeque Romanae, initio apud Parthos \norto, qui petitum Roma acceptumque regem, quamvis gentis \nArsacidarum, ut externum aspernabantur. is fuit Vonones, \nobses Augusto datus a Phraate. nam Phraates quamquam \ndepulisset exercitus ducesque Romanos, cuncta venerantium \nofficia ad Augustum verterat partemque prolis firmandae \namicitiae miserat, haud perinde nostri metu quam fidei \npopularium diffisus."}, {"pb": {"@ed": "oct"}, "milestone": {"@n": "3", "@unit": "chapter"}, "#text": "Post finem Phraatis et sequentium regum ob internas \ncaedis venere in urbem legati a primoribus Parthis, qui \nVononem vetustissimum liberorum eius accirent. magnificum id sibi credidit Caesar auxitque opibus. et accepere \nbarbari laetantes, ut ferme ad nova imperia. mox subiit \npudor degeneravisse Parthos: petitum alio ex orbe regem, \nhostium artibus infectum; iam inter provincias Romanas \nsolium Arsacidarum haberi darique. ubi illam gloriam  \ntrucidantium Crassum, exturbantium Antonium, si mancipium Caesaris, tot per annos servitutem perpessum, Parthis \nimperitet? accendebat dedignantis et ipse diversus a maiorum institutis, raro venatu, segni equorum cura; quotiens \nper urbes incederet, lecticae gestamine fastuque erga patrias \nepulas. inridebantur et Graeci comites ac vilissima utensilium anulo clausa. sed prompti aditus, obvia comitas, \nignotae Parthis virtutes, nova vitia; et quia ipsorum moribus aliena perinde odium pravis et honestis."}, {"milestone": {"@n": "4", "@unit": "chapter"}, "#text": "Igitur Artabanus Arsacidarum e sanguine apud Dahas \nadultus excitur, primoque congressu fusus reparat viris regnoque potitur. victo Vononi perfugium Armenia fuit, vacua \ntunc interque Parthorum et Romanas opes infida ob scelus \nAntonii, qui Artavasden regem Armeniorum specie amicitiae inlectum, dein catenis oneratum, postremo interfecerat. eius filius Artaxias, memoria patris nobis infensus, \nArsacidarum vi seque regnumque tutatus est. occiso Artaxia per dolum propinquorum datus a Caesare Armeniis \nTigranes deductusque in regnum a Tiberio Nerone. nec \nTigrani diuturnum imperium fuit neque liberis eius, quamquam sociatis more externo in matrimonium regnumque."}, {"pb": {"@ed": "oct"}, "milestone": {"@n": "5", "@unit": "chapter"}, "#text": "Dein iussu Augusti inpositus Artavasdes et non sine \nclade nostra deiectus. tum Gaius Caesar componendae \nArmeniae deligitur. is Ariobarzanen, origine Medum, ob \ninsignem corporis formam et praeclarum animum volentibus \nArmeniis praefecit. Ariobarzane morte fortuita absumpto \nstirpem eius haud toleravere; temptatoque feminae imperio, \ncui nomen Erato, eaque brevi pulsa, incerti solutique et \nmagis sine domino quam in libertate profugum Vononen \nin regnum accipiunt. sed ubi minitari Artabanus et parum \nsubsidii in Armeniis, vel, si nostra vi defenderetur, bellum \nadversus Parthos sumendum erat, rector Syriae Creticus  \nSilanus excitum custodia circumdat, manente luxu et regio \nnomine. quod ludibrium ut effugere agitaverit Vonones in \nloco reddemus."}, {"milestone": {"@n": "6", "@unit": "chapter"}, "#text": "Ceterum Tiberio haud ingratum accidit turbari res \nOrientis, ut ea specie Germanicum suetis legionibus abstraheret novisque provinciis impositum dolo simul et casibus \nobiectaret. at ille, quanto acriora in eum studia militum \net aversa patrui voluntas, celerandae victoriae intentior, \ntractare proeliorum vias et quae sibi tertium iam annum \nbelligeranti saeva vel prospera evenissent. fundi Germanos \nacie et iustis locis, iuvari silvis, paludibus, brevi aestate et \npraematura hieme; suum militem haud perinde vulneribus \nquam spatiis itinerum, damno armorum adfici; fessas Gallias ministrandis equis; longum impedimentorum agmen \nopportunum ad insidias, defensantibus iniquum. at si mare \nintretur, promptam ipsis possessionem et hostibus ignotam, \nsimul bellum maturius incipi legionesque et commeatus \npariter vehi; integrum equitem equosque per ora et alveos \nfluminum media in Germania fore."}, {"pb": {"@ed": "oct"}, "milestone": {"@n": "7", "@unit": "chapter"}, "#text": "Igitur huc intendit, missis ad census Galliarum P. \nVitellio et C. Antio. Silius et Anteius et Caecina fabricandae classi praeponuntur. mille naves sufficere visae properataeque, aliae breves, angusta puppi proraque et lato \nutero, quo facilius fluctus tolerarent; quaedam planae \ncarinis, ut sine noxa siderent; plures adpositis utrimque \ngubernaculis, converso ut repente remigio hinc vel illinc \nadpellerent; multae pontibus stratae, super quas tormenta \nveherentur, simul aptae ferendis equis aut commeatui; velis \nhabiles, citae remis augebantur alacritate militum in speciem \nac terrorem. insula Batavorum in quam convenirent praedicta, ob facilis adpulsus accipiendisque copiis et transmit-  \ntendum ad bellum opportuna. nam Rhenus uno alveo \ncontinuus aut modicas insulas circumveniens apud principium agri Batavi velut in duos amnis dividitur, servatque \nnomen et violentiam cursus, qua Germaniam praevehitur, \ndonec Oceano misceatur: ad Gallicam ripam latior et placidior adfluens (verso cognomento Vahalem accolae dicunt), \nmox id quoque vocabulum mutat Mosa flumine eiusque \ninmenso ore eundem in Oceanum effunditur."}, {"milestone": {"@n": "8", "@unit": "chapter"}, "#text": "Sed Caesar, dum adiguntur naves, Silium legatum \ncum expedita manu inruptionem in Chattos facere iubet: \nipse audito castellum Lupiae flumini adpositum obsideri, \nsex legiones eo duxit. neque Silio ob subitos imbris aliud \nactum quam ut modicam praedam et Arpi principis Chattorum coniugem filiamque raperet, neque Caesari copiam \npugnae opsessores fecere, ad famam adventus eius dilapsi: \ntumulum tamen nuper Varianis legionibus structum et \nveterem aram Druso sitam disiecerant. restituit aram honorique patris princeps ipse cum legionibus decucurrit; \ntumulum iterare haud visum. et cuncta inter castellum \nAlisonem ac Rhenum novis limitibus aggeribusque permunita."}, {"pb": {"@ed": "oct"}, "milestone": {"@n": "9", "@unit": "chapter"}, "#text": "Iamque classis advenerat, cum praemisso commeatu \net distributis in legiones ac socios navibus fossam, cui \nDrusianae nomen, ingressus precatusque Drusum patrem \nut se eadem ausum libens placatusque exemplo ac memoria \nconsiliorum atque operum iuvaret, lacus inde et Oceanum \nusque ad Amisiam flumen secunda navigatione pervehitur. \nclassis Amisiae <ore> relicta laevo amne, erratumque in eo \nquod non subvexit <aut> transposuit militem dextras in \nterras iturum; ita plures dies efficiendis pontibus absumpti. \net eques quidem ac legiones prima aestuaria, nondum adcrescente unda, intrepidi transiere: postremum auxiliorum  \nagmen Batavique in parte ea, dum insultant aquis artemque \nnandi ostentant, turbati et quidam hausti sunt. metanti \ncastra Caesari Angrivariorum defectio a tergo nuntiatur: \nmissus ilico Stertinius cum equite et armatura levi igne et \ncaedibus perfidiam ultus est."}, {"milestone": {"@n": "10", "@unit": "chapter"}, "#text": "Flumen Visurgis Romanos Cheruscosque interfluebat. \neius in ripa cum ceteris primoribus Arminius adstitit, quaesitoque an Caesar venisset, postquam adesse responsum est, \nut liceret cum fratre conloqui oravit. erat is in exercitu \ncognomento Flavus, insignis fide et amisso per vulnus oculo \npaucis ante annis duce Tiberio. tum permissu * * progressusque salutatur ab Arminio; qui amotis stipatoribus, ut \nsagittarii nostra pro ripa dispositi abscederent postulat, et \npostquam digressi, unde ea deformitas oris interrogat fratrem. illo locum et proelium referente, quodnam praemium \nrecepisset exquirit. Flavus aucta stipendia, torquem et \ncoronam aliaque militaria dona memorat, inridente Arminio \nvilia servitii pretia."}, {"pb": {"@ed": "oct"}, "milestone": {"@n": "11", "@unit": "chapter"}, "#text": "Exim diversi ordiuntur, hic magnitudinem Romanam, \nopes Caesaris et victis gravis poenas, in deditionem venienti \nparatam clementiam; neque coniugem et filium eius hostiliter haberi: ille fas patriae, libertatem avitam, penetralis \nGermaniae deos, matrem precum sociam; ne propinquorum \net adfinium, denique gentis suae desertor et proditor quam \nimperator esse mallet. paulatim inde ad iurgia prolapsi \nquo minus pugnam consererent ne flumine quidem interiecto \ncohibebantur, ni Stertinius adcurrens plenum irae armaque \net equum poscentem Flavum attinuisset. cernebatur contra \nminitabundus Arminius proeliumque denuntians; nam \npleraque Latino sermone interiaciebat, ut qui Romanis in \ncastris ductor popularium meruisset."}, {"milestone": {"@n": "12", "@unit": "chapter"}, "#text": "Postero die Germanorum acies trans Visurgim stetit. \nCaesar nisi pontibus praesidiisque inpositis dare in discrimen legiones haud imperatorium ratus, equitem vado tramittit. praefuere Stertinius et e numero primipilarium \nAemilius, distantibus locis invecti, ut hostem diducerent. \nqua celerrimus amnis, Chariovalda dux Batavorum erupit. \neum Cherusci fugam simulantes in planitiem saltibus circumiectam traxere: dein coorti et undique effusi trudunt \nadversos, instant cedentibus collectosque in orbem pars \ncongressi, quidam eminus proturbant. Chariovalda diu \nsustentata hostium saevitia, hortatus suos ut ingruentis catervas globo perfringerent, atque ipse densissimos inrumpens, \ncongestis telis et suffosso equo labitur, ac multi nobilium \ncirca: ceteros vis sua aut equites cum Stertinio Aemilioque \nsubvenientes periculo exemere."}, {"milestone": {"@n": "13", "@unit": "chapter"}, "#text": "Caesar transgressus Visurgim indicio perfugae cognoscit delectum ab Arminio locum pugnae; convenisse et \nalias nationes in silvam Herculi sacram ausurosque nocturnam castrorum oppugnationem. habita indici fides et cernebantur ignes, suggressique propius speculatores audiri \nfremitum equorum inmensique et inconditi agminis murmur \nattulere. igitur propinquo summae rei discrimine explorandos militum animos ratus, quonam id modo incorruptum \nforet secum agitabat. tribunos et centuriones laeta saepius \nquam comperta nuntiare, libertorum servilia ingenia, amicis \ninesse adulationem; si contio vocetur, illic quoque quae \npauci incipiant reliquos adstrepere. penitus noscendas \nmentes, cum secreti et incustoditi inter militaris cibos spem \naut metum proferrent."}, {"pb": {"@ed": "oct"}, "milestone": {"@n": "14", "@unit": "chapter"}, "#text": "Nocte coepta egressus augurali per occulta et vigilibus ignara, comite uno, contectus umeros ferina pelle, adit  \ncastrorum vias, adsistit tabernaculis fruiturque fama sui, \ncum hic nobilitatem ducis, decorem alius, plurimi patientiam, comitatem, per seria per iocos eundem animum \nlaudibus ferrent reddendamque gratiam in acie faterentur, \nsimul perfidos et ruptores pacis ultioni et gloriae mactandos. \ninter quae unus hostium, Latinae linguae sciens, acto ad \nvallum equo voce magna coniuges et agros et stipendii in \ndies, donec bellaretur, sestertios centenos, si quis transfugisset, Arminii nomine pollicetur. intendit ea contumelia \nlegionum iras: veniret dies, daretur pugna; sumpturum \nmilitem Germanorum agros, tracturum coniuges; accipere \nomen et matrimonia ac pecunias hostium praedae destinare. tertia ferme vigilia adsultatum est castris sine coniectu teli, postquam crebras pro munimentis cohortes et \nnihil remissum sensere."}, {"pb": {"@ed": "oct"}, "milestone": {"@n": "15", "@unit": "chapter"}, "#text": "Nox eadem laetam Germanico quietem tulit, viditque \nse operatum et sanguine sacri respersa praetexta pulchriorem \naliam manibus aviae Augustae accepisse. auctus omine, \naddicentibus auspiciis, vocat contionem et quae sapientia \nprovisa aptaque inminenti pugnae disserit. non campos \nmodo militi Romano ad proelium bonos, sed si ratio adsit, \nsilvas et saltus; nec enim inmensa barbarorum scuta, \nenormis hastas inter truncos arborum et enata humo virgulta \nperinde haberi quam pila et gladios et haerentia corpori \ntegmina. denserent ictus, ora mucronibus quaererent: non \nloricam Germano, non galeam, ne scuta quidem ferro nervove firmata, sed viminum textus vel tenuis et fucatas colore \ntabulas; primam utcumque aciem hastatam, ceteris praeusta \naut brevia tela. iam corpus ut visu torvum et ad brevem impetum validum, sic nulla vulnerum patientia: sine pudore \nflagitii, sine cura ducum abire, fugere, pavidos adversis, \ninter secunda non divini, non humani iuris memores. si tae-  \ndio viarum ac maris finem cupiant, hac acie parari: propiorem iam Albim quam Rhenum neque bellum ultra, modo \nse patris patruique vestigia prementem isdem in terris \nvictorem sisterent."}, {"milestone": {"@n": "16", "@unit": "chapter"}, "#text": "Orationem ducis secutus militum ardor, signumque \npugnae datum. nec Arminius aut ceteri Germanorum proceres omittebant suos quisque testari, hos esse Romanos \nVariani exercitus fugacissimos qui ne bellum tolerarent, \nseditionem induerint; quorum pars onusta vulneribus terga, \npars fluctibus et procellis fractos artus infensis rursum hostibus, adversis dis obiciant, nulla boni spe. classem quippe \net avia Oceani quaesita ne quis venientibus occurreret, ne \npulsos premeret: sed ubi miscuerint manus, inane victis \nventorum remorumve subsidium. meminissent modo avaritiae, crudelitatis, superbiae: aliud sibi reliquum quam tenere \nlibertatem aut mori ante servitium?"}, {"milestone": {"@n": "17", "@unit": "chapter"}, "#text": "Sic accensos et proelium poscentis in campum, cui \nIdistaviso nomen, deducunt. is medius inter Visurgim et \ncollis, ut ripae fluminis cedunt aut prominentia montium \nresistunt, inaequaliter sinuatur. pone tergum insurgebat \nsilva, editis in altum ramis et pura humo inter arborum \ntruncos. campum et prima silvarum barbara acies tenuit: \nsoli Cherusci iuga insedere ut proeliantibus Romanis desuper incurrerent. noster exercitus sic incessit: auxiliares \nGalli Germanique in fronte, post quos pedites sagittarii; \ndein quattuor legiones et cum duabus praetoriis cohortibus \nac delecto equite Caesar; exim totidem aliae legiones et \nlevis armatura cum equite sagittario ceteraeque sociorum \ncohortes. intentus paratusque miles ut ordo agminis in \naciem adsisteret."}, {"pb": {"@ed": "oct"}, "milestone": {"@n": "18", "@unit": "chapter"}, "#text": "Visis Cheruscorum catervis, quae per ferociam proruperant, validissimos equitum incurrere latus, Stertinium  \ncum ceteris turmis circumgredi tergaque invadere iubet, ipse \nin tempore adfuturus. interea pulcherrimum augurium, octo \naquilae petere silvas et intrare visae imperatorem advertere. \nexclamat irent, sequerentur Romanas avis, propria legionum \nnumina. simul pedestris acies infertur et praemissus eques \npostremos ac latera impulit. mirumque dictu, duo hostium \nagmina diversa fuga, qui silvam tenuerant, in aperta, qui \ncampis adstiterant, in silvam ruebant. medii inter hos Cherusci collibus detrudebantur, inter quos insignis Arminius \nmanu voce vulnere sustentabat pugnam. incubueratque \nsagittariis, illa rupturus, ni Raetorum Vindelicorumque et \nGallicae cohortes signa obiecissent. nisu tamen corporis et \nimpetu equi pervasit, oblitus faciem suo cruore ne nosceretur. quidam adgnitum a Chaucis inter auxilia Romana \nagentibus emissumque tradiderunt. virtus seu fraus eadem \nInguiomero effugium dedit: ceteri passim trucidati. et \nplerosque tranare Visurgim conantis iniecta tela aut vis fluminis, postremo moles ruentium et incidentes ripae operuere. \nquidam turpi fuga in summa arborum nisi ramisque se \noccultantes admotis sagittariis per ludibrium figebantur, \nalios prorutae arbores adflixere."}, {"milestone": {"@n": "19", "@unit": "chapter"}, "#text": "Magna ea victoria neque cruenta nobis fuit. quinta \nab hora diei ad noctem caesi hostes decem milia passuum \ncadaveribus atque armis opplevere, repertis inter spolia \neorum catenis quas in Romanos ut non dubio eventu \nportaverant. miles in loco proelii Tiberium imperatorem \nsalutavit struxitque aggerem et in modum tropaeorum \narma subscriptis victarum gentium nominibus imposuit."}, {"pb": {"@ed": "oct"}, "milestone": {"@n": "20", "@unit": "chapter"}, "#text": "Haut perinde Germanos vulnera, luctus, excidia \nquam ea species dolore et ira adfecit. qui modo abire \nsedibus, trans Albim concedere parabant, pugnam volunt, \narma rapiunt; plebes primores, iuventus senes agmen  \nRomanum repente incursant, turbant. postremo deligunt \nlocum flumine et silvis clausum, arta intus planitie et umida: \nsilvas quoque profunda palus ambibat nisi quod latus unum \nAngrivarii lato aggere extulerant quo a Cheruscis dirimerentur. hic pedes adstitit: equitem propinquis lucis texere \nut ingressis silvam legionibus a tergo foret."}, {"milestone": {"@n": "21", "@unit": "chapter"}, "#text": "Nihil ex his Caesari incognitum: consilia locos, \nprompta occulta noverat astusque hostium in perniciem ipsis \nvertebat. Seio Tuberoni legato tradit equitem campumque; peditum aciem ita instruxit ut pars aequo in silvam \naditu incederet, pars obiectum aggerem eniteretur; quod \narduum sibi, cetera legatis permisit. quibus plana evenerant, facile inrupere: quis inpugnandus agger, ut si murum \nsuccederent, gravibus superne ictibus conflictabantur. sensit \ndux inparem comminus pugnam remotisque paulum legionibus funditores libritoresque excutere tela et proturbare \nhostem iubet. missae e tormentis hastae, quantoque conspicui magis propugnatores, tanto pluribus vulneribus deiecti. primus Caesar cum praetoriis cohortibus capto vallo \ndedit impetum in silvas; conlato illic gradu certatum. \nhostem a tergo palus, Romanos flumen aut montes claudebant: utrisque necessitas in loco, spes in virtute, salus ex \nvictoria."}, {"pb": {"@ed": "oct"}, "milestone": {"@n": "22", "@unit": "chapter"}, "#text": "Nec minor Germanis animus, sed genere pugnae et \narmorum superabantur, cum ingens multitudo artis locis \npraelongas hastas non protenderet, non colligeret, neque \nadsultibus et velocitate corporum uteretur, coacta stabile ad \nproelium; contra miles, cui scutum pectori adpressum et \ninsidens capulo manus, latos barbarorum artus, nuda ora \nfoderet viamque strage hostium aperiret, inprompto iam \n<Arminio> ob continua pericula, sive illum recens acceptum \nvulnus tardaverat. quin et Inguiomerum, tota volitantem  \nacie, fortuna magis quam virtus deserebat. et Germanicus \nquo magis adgnosceretur detraxerat tegimen capiti orabatque insisterent caedibus: nil opus captivis, solam internicionem gentis finem bello fore. iamque sero diei subducit \nex acie legionem faciendis castris: ceterae ad noctem cruore \nhostium satiatae sunt. equites ambigue certavere."}, {"milestone": {"@n": "23", "@unit": "chapter"}, "#text": "Laudatis pro contione victoribus Caesar congeriem \narmorum struxit, superbo cum titulo: debellatis inter Rhenum Albimque nationibus exercitum Tiberii Caesaris ea \nmonimenta Marti et Iovi et Augusto sacravisse. de se nihil \naddidit, metu invidiae an ratus conscientiam facti satis esse. \nmox bellum in Angrivarios Stertinio mandat, ni deditionem \nproperavissent. atque illi supplices nihil abnuendo veniam \nomnium accepere."}, {"pb": {"@ed": "oct"}, "milestone": {"@n": "24", "@unit": "chapter"}, "#text": "Sed aestate iam adulta legionum aliae itinere terrestri in hibernacula remissae; pluris Caesar classi inpositas per flumen Amisiam Oceano invexit. ac primo placidum aequor mille navium remis strepere aut velis inpelli: \nmox atro nubium globo effusa grando, simul variis undique \nprocellis incerti fluctus prospectum adimere, regimen inpedire; milesque pavidus et casuum maris ignarus dum turbat \nnautas vel intempestive iuvat, officia prudentium corrumpebat. omne dehinc caelum et mare omne in austrum \ncessit, qui tumidis Germaniae terris, profundis amnibus, \nimmenso nubium tractu validus et rigore vicini septentrionis \nhorridior rapuit disiecitque navis in aperta Oceani aut \ninsulas saxis abruptis vel per occulta vada infestas. quibus \npaulum aegreque vitatis, postquam mutabat aestus eodemque quo ventus ferebat, non adhaerere ancoris, non exhaurire inrumpentis undas poterant: equi, iumenta, sarcinae, \netiam arma praecipitantur quo levarentur alvei manantes \nper latera et fluctu superurgente."}, {"milestone": {"@n": "25", "@unit": "chapter"}, "#text": "Quanto violentior cetero mari Oceanus et truculentia \ncaeli praestat Germania, tantum illa clades novitate et \nmagnitudine excessit, hostilibus circum litoribus aut ita \nvasto et profundo ut credatur novissimum ac sine terris mare. \npars navium haustae sunt, plures apud insulas longius sitas \neiectae; milesque nullo illic hominum cultu fame absumptus, nisi quos corpora equorum eodem elisa toleraverant. sola Germanici triremis Chaucorum terram adpulit; \nquem per omnis illos dies noctesque apud scopulos et prominentis oras, cum se tanti exitii reum clamitaret, vix cohibuere amici quo minus eodem mari oppeteret. tandem \nrelabente aestu et secundante vento claudae naves raro \nremigio aut intentis vestibus, et quaedam a validioribus \ntractae, revertere; quas raptim refectas misit ut scrutarentur insulas. collecti ea cura plerique: multos Angrivarii \nnuper in fidem accepti redemptos ab interioribus reddidere; \nquidam in Britanniam rapti et remissi a regulis. ut quis \nex longinquo revenerat, miracula narrabant, vim turbinum \net inauditas volucris, monstra maris, ambiguas hominum et \nbeluarum formas, visa sive ex metu credita."}, {"pb": {"@ed": "oct"}, "milestone": {"@n": "26", "@unit": "chapter"}, "#text": "Sed fama classis amissae ut Germanos ad spem belli, \nita Caesarem ad coercendum erexit. C. Silio cum triginta \npeditum, tribus equitum milibus ire in Chattos imperat; \nipse maioribus copiis Marsos inrumpit, quorum dux Mallovendus nuper in deditionem acceptus propinquo luco \ndefossam Varianae legionis aquilam modico praesidio servari indicat. missa extemplo manus quae hostem a fronte \neliceret, alii qui terga circumgressi recluderent humum; et \nutrisque adfuit fortuna. eo promptior Caesar pergit introrsus, populatur, excindit non ausum congredi hostem aut, \nsicubi restiterat, statim pulsum nec umquam magis, ut ex \ncaptivis cognitum est, paventem. quippe invictos et nullis  \ncasibus superabilis Romanos praedicabant, qui perdita \nclasse, amissis armis, post constrata equorum virorumque \ncorporibus litora eadem virtute, pari ferocia et velut aucti \nnumero inrupissent."}, {"milestone": {"@n": "27", "@unit": "chapter"}, "#text": "Reductus inde in hiberna miles, laetus animi quod \nadversa maris expeditione prospera pensavisset. addidit \nmunificentiam Caesar, quantum quis damni professus erat \nexsolvendo. nec dubium habebatur labare hostis petendaeque pacis consilia sumere, et si proxima aestas adiceretur, posse bellum patrari. sed crebris epistulis Tiberius \nmonebat rediret ad decretum triumphum: satis iam eventuum, satis casuum. prospera illi et magna proelia: eorum \nquoque meminisset, quae venti et fluctus, nulla ducis culpa, \ngravia tamen et saeva damna intulissent. se novies a divo \nAugusto in Germaniam missum plura consilio quam vi perfecisse. sic Sugambros in deditionem acceptos, sic Suebos \nregemque Maroboduum pace obstrictum. posse et Cheruscos ceterasque rebellium gentis, quoniam Romanae ultioni \nconsultum esset, internis discordiis relinqui. precante Germanico annum efficiendis coeptis, acrius modestiam eius \nadgreditur alterum consulatum offerendo cuius munia \npraesens obiret. simul adnectebat, si foret adhuc bellandum, relinqueret materiem Drusi fratris gloriae, qui nullo \ntum alio hoste non nisi apud Germanias adsequi nomen \nimperatorium et deportare lauream posset. haud cunctatus \nest ultra Germanicus, quamquam fingi ea seque per invidiam parto iam decori abstrahi intellegeret."}, {"pb": {"@ed": "oct"}, "milestone": {"@n": "28", "@unit": "chapter"}, "#text": "Sub idem tempus e familia Scriboniorum Libo \nDrusus defertur moliri res novas. eius negotii initium, \nordinem, finem curatius disseram, quia tum primum reperta \nsunt quae per tot annos rem publicam exedere. Firmius \nCatus senator, ex intima Libonis amicitia, iuvenem inprovi-  \ndum et facilem inanibus ad Chaldaeorum promissa, \nmagorum sacra, somniorum etiam interpretes impulit, dum \nproavum Pompeium, amitam Scriboniam, quae quondam \nAugusti coniunx fuerat, consobrinos Caesares, plenam \nimaginibus domum ostentat, hortaturque ad luxum et aes \nalienum, socius libidinum et necessitatum, quo pluribus \nindiciis inligaret."}, {"milestone": {"@n": "29", "@unit": "chapter"}, "#text": "Vt satis testium et qui servi eadem noscerent repperit, aditum ad principem postulat, demonstrato crimine \net reo per Flaccum Vescularium equitem Romanum, cui \npropior cum Tiberio usus erat. Caesar indicium haud aspernatus congressus abnuit: posse enim eodem Flacco \ninternuntio sermones commeare. atque interim Libonem \nornat praetura, convictibus adhibet, non vultu alienatus, \nnon verbis commotior (adeo iram condiderat); cunctaque \neius dicta factaque, cum prohibere posset, scire malebat, \ndonec Iunius quidam, temptatus ut infernas umbras carminibus eliceret, ad Fulcinium Trionem indicium detulit. \ncelebre inter accusatores Trionis ingenium erat avidumque \nfamae malae. statim corripit reum, adit consules, cognitionem senatus poscit. et vocantur patres, addito consultandum \nsuper re magna et atroci."}, {"pb": {"@ed": "oct"}, "milestone": {"@n": "30", "@unit": "chapter"}, "#text": "Libo interim veste mutata cum primoribus feminis \ncircumire domos, orare adfinis, vocem adversum pericula \nposcere, abnuentibus cunctis, cum diversa praetenderent, \neadem formidine. die senatus metu et aegritudine fessus, \nsive, ut tradidere quidam, simulato morbo, lectica delatus \nad foris curiae innisusque fratri et manus ac supplices \nvoces ad Tiberium tendens immoto eius vultu excipitur. \nmox libellos et auctores recitat Caesar ita moderans ne \nlenire neve asperare crimina videretur."}, {"milestone": {"@n": "31", "@unit": "chapter"}, "#text": "Accesserant praeter Trionem et Catum accusatores \nFonteius Agrippa et C. Vibius, certabantque cui ius perorandi in reum daretur, donec Vibius, quia nec ipsi inter \nse concederent et Libo sine patrono introisset, singillatim \nse crimina obiecturum professus, protulit libellos vaecordes \nadeo ut consultaverit Libo an habiturus foret opes quis \nviam Appiam Brundisium usque pecunia operiret. inerant \net alia huiusce modi stolida vana, si mollius acciperes, \nmiseranda. uni tamen libello manu Libonis nominibus \nCaesarum aut senatorum additas atrocis vel occultas notas \naccusator arguebat. negante reo adgnoscentis servos per \ntormenta interrogari placuit. et quia vetere senatus consulto quaestio in caput domini prohibebatur, callidus et \nnovi iuris repertor Tiberius mancipari singulos actori publico iubet, scilicet ut in Libonem ex servis salvo senatus \nconsulto quaereretur. ob quae posterum diem reus petivit \ndomumque digressus extremas preces P. Quirinio propinquo \nsuo ad principem mandavit."}, {"pb": {"@ed": "oct"}, "milestone": {"@n": "32", "@unit": "chapter"}, "#text": "Responsum est ut senatum rogaret. cingebatur \ninterim milite domus, strepebant etiam in vestibulo ut \naudiri, ut aspici possent, cum Libo ipsis quas in novissimam voluptatem adhibuerat epulis excruciatus vocare \npercussorem, prensare servorum dextras, inserere gladium. \natque illis, dum trepidant, dum refugiunt, evertentibus \nadpositum <cum> mensa lumen, feralibus iam sibi tenebris \nduos ictus in viscera derexit. ad gemitum conlabentis \nadcurrere liberti, et caede visa miles abstitit. accusatio \ntamen apud patres adseveratione eadem peracta, iuravitque \nTiberius petiturum se vitam quamvis nocenti, nisi voluntariam mortem properavisset."}, {"milestone": {"@n": "33", "@unit": "chapter"}, "#text": "Bona inter accusatores dividuntur, et praeturae extra \nordinem datae iis qui senatorii ordinis erant. tunc Cotta \nMessalinus, ne imago Libonis exequias posterorum comitaretur, censuit, Cn. Lentulus, ne quis Scribonius cognomentum Drusi adsumeret. supplicationum dies Pomponii \nFlacci sententia constituti, dona Iovi, Marti, Concordiae, \nutque iduum Septembrium dies, quo se Libo interfecerat, \ndies festus haberetur, L. <Piso> et Gallus Asinius et Papius \nMutilus et L. Apronius decrevere; quorum auctoritates \nadulationesque rettuli ut sciretur vetus id in re publica \nmalum. facta et de mathematicis magisque Italia pellendis \nsenatus consulta; quorum e numero L. Pituanius saxo \ndeiectus est, in P. Marcium consules extra portam Esquilinam, cum classicum canere iussissent, more prisco \nadvertere."}, {"pb": {"@ed": "oct"}, "milestone": {"@n": "34", "@unit": "chapter"}, "#text": "Proximo senatus die multa in luxum civitatis dicta \na Q. Haterio consulari, Octavio Frontone praetura functo; \ndecretumque ne vasa auro solida ministrandis cibis fierent, \nne vestis serica viros foedaret. excessit Fronto ac postulavit modum argento, supellectili, familiae: erat quippe adhuc \nfrequens senatoribus, si quid e re publica crederent, loco \nsententiae promere. contra Gallus Asinius disseruit: auctu \nimperii adolevisse etiam privatas opes, idque non novum, \nsed e vetustissimis moribus: aliam apud Fabricios, aliam \napud Scipiones pecuniam; et cuncta ad rem publicam \nreferri, qua tenui angustas civium domos, postquam eo \nmagnificentiae venerit, gliscere singulos. neque in familia \net argento quaeque ad usum parentur nimium aliquid aut \nmodicum nisi ex fortuna possidentis. distinctos senatus et \nequitum census, non quia diversi natura, sed ut locis ordi-  \nnibus dignationibus antistent, ita iis quae ad requiem animi \naut salubritatem corporum parentur, nisi forte clarissimo \ncuique pluris curas, maiora pericula subeunda, delenimentis \ncurarum et periculorum carendum esse. facilem adsensum \nGallo sub nominibus honestis confessio vitiorum et similitudo audientium dedit. adiecerat et Tiberius non id tempus \ncensurae nec, si quid in moribus labaret, defuturum corrigendi auctorem."}, {"pb": {"@ed": "oct"}, "milestone": {"@n": "35", "@unit": "chapter"}, "#text": "Inter quae L. Piso ambitum fori, corrupta iudicia, \nsaevitiam oratorum accusationes minitantium increpans, \nabire se et cedere urbe, victurum in aliquo abdito et longinquo rure testabatur; simul curiam relinquebat. commotus est Tiberius, et quamquam mitibus verbis Pisonem \npermulsisset, propinquos quoque eius impulit ut abeuntem \nauctoritate vel precibus tenerent. haud minus liberi doloris \ndocumentum idem Piso mox dedit vocata in ius Vrgulania, \nquam supra leges amicitia Augustae extulerat. nec aut \nVrgulania optemperavit, in domum Caesaris spreto Pisone \nvecta, aut ille abscessit, quamquam Augusta se violari et \nimminui quereretur. Tiberius hactenus indulgere matri \ncivile ratus, ut se iturum ad praetoris tribunal, adfuturum \nVrgulaniae diceret, processit Palatio, procul sequi iussis \nmilitibus. spectabatur occursante populo compositus ore \net sermonibus variis tempus atque iter ducens, donec propinquis Pisonem frustra coercentibus deferri Augusta pecuniam quae petebatur iuberet. isque finis rei, ex qua neque \nPiso inglorius et Caesar maiore fama fuit. ceterum Vrgulaniae potentia adeo nimia civitati erat ut testis in causa \nquadam, quae apud senatum tractabatur, venire dedignaretur: missus est praetor qui domi interrogaret, cum virgines \nVestales in foro et iudicio audiri, quotiens testimonium \ndicerent, vetus mos fuerit."}, {"milestone": {"@n": "36", "@unit": "chapter"}, "#text": "Res eo anno prolatas haud referrem, ni pretium foret \nCn. Pisonis et Asinii Galli super eo negotio diversas sententias noscere. Piso, quamquam afuturum se dixerat \nCaesar, ob id magis agendas censebat, ut absente principe \nsenatum et equites posse sua munia sustinere decorum rei \npublicae foret. Gallus, quia speciem libertatis Piso praeceperat, nihil satis inlustre aut ex dignitate populi Romani \nnisi coram et sub oculis Caesaris, eoque conventum Italiae \net adfluentis provincias praesentiae eius servanda dicebat. \naudiente haec Tiberio ac silente magnis utrimque contentionibus acta, sed res dilatae."}, {"milestone": {"@n": "37", "@unit": "chapter"}, "#text": "Et certamen Gallo adversus Caesarem exortum est. \nnam censuit in quinquennium magistratuum comitia habenda, \nutque legionum legati, qui ante praeturam ea militia fungebantur, iam tum praetores destinarentur, princeps duodecim \ncandidatos in annos singulos nominaret. haud dubium \nerat eam sententiam altius penetrare et arcana imperii \ntemptari. Tiberius tamen, quasi augeretur potestas eius, \ndisseruit: grave moderationi suae tot eligere, tot differre. \nvix per singulos annos offensiones vitari, quamvis repulsam \npropinqua spes soletur: quantum odii fore ab iis qui ultra \nquinquennium proiciantur? unde prospici posse quae cuique tam longo temporis spatio mens, domus, fortuna? \nsuperbire homines etiam annua designatione: quid si honorem per quinquennium agitent? quinquiplicari prorsus \nmagistratus, subverti leges, quae sua spatia exercendae \ncandidatorum industriae quaerendisque aut potiundis honoribus statuerint. favorabili in speciem oratione vim imperii \ntenuit."}, {"pb": {"@ed": "oct"}, "milestone": {"@n": "38", "@unit": "chapter"}, "#text": "Censusque quorundam senatorum iuvit. quo magis \nmirum fuit quod preces Marci Hortali, nobilis iuvenis, in  \npaupertate manifesta superbius accepisset. nepos erat oratoris Hortensii, inlectus a divo Augusto liberalitate decies \nsestertii ducere uxorem, suscipere liberos, ne clarissima \nfamilia extingueretur. igitur quattuor filiis ante limen \ncuriae adstantibus, loco sententiae, cum in Palatio senatus \nhaberetur, modo Hortensii inter oratores sitam imaginem \nmodo Augusti intuens, ad hunc modum coepit: 'patres \nconscripti, hos, quorum numerum et pueritiam videtis, non \nsponte sustuli sed quia princeps monebat; simul maiores \nmei meruerant ut posteros haberent. nam ego, qui non \npecuniam, non studia populi neque eloquentiam, gentile \ndomus nostrae bonum, varietate temporum accipere vel \nparare potuissem, satis habebam, si tenues res meae nec \nmihi pudori nec cuiquam oneri forent. iussus ab imperatore uxorem duxi. en stirps et progenies tot consulum, tot \ndictatorum. nec ad invidiam ista sed conciliandae misericordiae refero. adsequentur florente te, Caesar, quos dederis \nhonores: interim Q. Hortensii pronepotes, divi Augusti \nalumnos ab inopia defende.'"}, {"pb": {"@ed": "oct"}, "milestone": {"@n": "39", "@unit": "chapter"}, "#text": "Inclinatio senatus incitamentum Tiberio fuit quo \npromptius adversaretur, his ferme verbis usus: 'si quantum \npauperum est venire huc et liberis suis petere pecunias \ncoeperint, singuli numquam exsatiabuntur, res publica deficiet. nec sane ideo a maioribus concessum est egredi \naliquando relationem et quod in commune conducat loco \nsententiae proferre, ut privata negotia et res familiaris nostras \nhic augeamus, cum invidia senatus et principum, sive indulserint largitionem sive abnuerint. non enim preces sunt \nistud, sed efflagitatio, intempestiva quidem et inprovisa, \ncum aliis de rebus convenerint patres, consurgere et numero \natque aetate liberum suorum urgere modestiam senatus,  \neandem vim in me transmittere ac velut perfringere aerarium, quod si ambitione exhauserimus, per scelera supplendum erit. dedit tibi, Hortale, divus Augustus pecuniam, \nsed non conpellatus nec ea lege ut semper daretur. languescet alioqui industria, intendetur socordia, si nullus ex se \nmetus aut spes, et securi omnes aliena subsidia expectabunt, sibi ignavi, nobis graves.' haec atque talia, quamquam cum adsensu audita ab iis quibus omnia principum, \nhonesta atque inhonesta, laudare mos est, plures per silentium aut occultum murmur excepere. sensitque Tiberius; \net cum paulum reticuisset, Hortalo se respondisse ait: ceterum si patribus videretur, daturum liberis eius ducena sestertia singulis, qui sexus virilis essent. egere alii grates: \nsiluit Hortalus, pavore an avitae nobilitatis etiam inter \nangustias fortunae retinens. neque miseratus est posthac \nTiberius, quamvis domus Hortensii pudendam ad inopiam \ndelaberetur."}, {"pb": {"@ed": "oct"}, "milestone": {"@n": "40", "@unit": "chapter"}, "#text": "Eodem anno mancipii unius audacia, ni mature subventum foret, discordiis armisque civilibus rem publicam \nperculisset. Postumi Agrippae servus, nomine Clemens, \ncomperto fine Augusti pergere in insulam Planasiam et \nfraude aut vi raptum Agrippam ferre ad exercitus Germanicos non servili animo concepit. ausa eius inpedivit tarditas onerariae navis: atque interim patrata caede ad maiora \net magis praecipitia conversus furatur cineres vectusque \nCosam Etruriae promunturium ignotis locis sese abdit, \ndonec crinem barbamque promitteret: nam aetate et forma \nhaud dissimili in dominum erat. tum per idoneos et secreti \neius socios crebrescit vivere Agrippam, occultis primum \nsermonibus, ut vetita solent, mox vago rumore apud inperitissimi cuiusque promptas auris aut rursum apud tur-  \nbidos eoque nova cupientis. atque ipse adire municipia \nobscuro diei, neque propalam aspici neque diutius isdem \nlocis, sed quia veritas visu et mora, falsa festinatione et \nincertis valescunt, relinquebat famam aut praeveniebat."}, {"milestone": {"@n": "41", "@unit": "chapter"}, "#text": "Vulgabatur interim per Italiam servatum munere \ndeum Agrippam, credebatur Romae; iamque Ostiam invectum multitudo ingens, iam in urbe clandestini coetus \ncelebrabant, cum Tiberium anceps cura distrahere, vine \nmilitum servum suum coerceret an inanem credulitatem \ntempore ipso vanescere sineret: modo nihil spernendum, \nmodo non omnia metuenda ambiguus pudoris ac metus \nreputabat. postremo dat negotium Sallustio Crispo. ille e \nclientibus duos (quidam milites fuisse tradunt) deligit atque \nhortatur, simulata conscientia adeant, offerant pecuniam, \nfidem atque pericula polliceantur. exequuntur ut iussum \nerat. dein speculati noctem incustoditam, accepta idonea \nmanu, vinctum clauso ore in Palatium traxere. percontanti \nTiberio quo modo Agrippa factus esset respondisse fertur \n'quo modo tu Caesar.' ut ederet socios subigi non potuit. \nnec Tiberius poenam eius palam ausus, in secreta Palatii \nparte interfici iussit corpusque clam auferri. et quamquam \nmulti e domo principis equitesque ac senatores sustentasse \nopibus, iuvisse consiliis dicerentur, haud quaesitum."}, "Fine anni arcus propter aedem Saturni ob recepta \nsigna cum Varo amissa ductu Germanici, auspiciis Tiberii, \net aedes Fortis Fortunae Tiberim iuxta in hortis, quos \nCaesar dictator populo Romano legaverat, sacrarium genti \nIuliae effigiesque divo Augusto apud Bovillas dicantur.", {"pb": {"@ed": "oct"}, "milestone": {"@n": "42", "@unit": "chapter"}, "#text": "C. Caelio L. Pomponio consulibus Germanicus Caesar \na. d. VII. Kal. Iunias triumphavit de Cheruscis Chattisque \net Angrivariis quaeque aliae nationes usque ad Albim \ncolunt. vecta spolia, captivi, simulacra montium, fluminum,  \nproeliorum; bellumque, quia conficere prohibitus erat, pro \nconfecto accipiebatur. augebat intuentium visus eximia \nipsius species currusque quinque liberis onustus. sed \nsuberat occulta formido, reputantibus haud prosperum in \nDruso patre eius favorem vulgi, avunculum eiusdem Marcellum flagrantibus plebis studiis intra iuventam ereptum, \nbrevis et infaustos populi Romani amores."}, {"pb": {"@ed": "oct"}, "milestone": {"@n": "43", "@unit": "chapter"}, "#text": "Ceterum Tiberius nomine Germanici trecenos plebi \nsestertios viritim dedit seque collegam consulatui eius destinavit. nec ideo sincerae caritatis fidem adsecutus amoliri \niuvenem specie honoris statuit struxitque causas aut forte \noblatas arripuit. rex Archelaus quinquagesimum annum \nCappadocia potiebatur, invisus Tiberio quod eum Rhodi \nagentem nullo officio coluisset. nec id Archelaus per \nsuperbiam omiserat, sed ab intimis Augusti monitus, quia \nflorente Gaio Caesare missoque ad res Orientis intuta \nTiberii amicitia credebatur. ut versa Caesarum subole \nimperium adeptus est, elicit Archelaum matris litteris, quae \nnon dissimulatis filii offensionibus clementiam offerebat, si \nad precandum veniret. ille ignarus doli vel, si intellegere \ncrederetur, vim metuens in urbem properat; exceptusque \nimmiti a principe et mox accusatus in senatu, non ob \ncrimina quae fingebantur sed angore, simul fessus senio \net quia regibus aequa, nedum infima insolita sunt, finem \nvitae sponte an fato implevit. regnum in provinciam redactum est, fructibusque eius levari posse centesimae vectigal professus Caesar ducentesimam in posterum statuit. \nper idem tempus Antiocho Commagenorum, Philopatore \nCilicum regibus defunctis turbabantur nationes, plerisque \nRomanum, aliis regium imperium cupientibus; et provinciae Syria atque Iudaea, fessae oneribus, deminutionem \ntributi orabant."}, {"pb": {"@ed": "oct"}, "milestone": {"@n": "44", "@unit": "chapter"}, "#text": "Igitur haec et de Armenia quae supra memoravi \napud patres disseruit, nec posse motum Orientem nisi Germanici sapientia conponi: nam suam aetatem vergere, \nDrusi nondum satis adolevisse. tunc decreto patrum permissae Germanico provinciae quae mari dividuntur, maiusque imperium, quoquo adisset, quam iis qui sorte aut \nmissu principis obtinerent. sed Tiberius demoverat Syria \nCreticum Silanum, per adfinitatem conexum Germanico, \nquia Silani filia Neroni vetustissimo liberorum eius pacta \nerat, praefeceratque Cn. Pisonem, ingenio violentum et \nobsequii ignarum, insita ferocia a patre Pisone qui civili \nbello resurgentis in Africa partis acerrimo ministerio adversus Caesarem iuvit, mox Brutum et Cassium secutus \nconcesso reditu petitione honorum abstinuit, donec ultro \nambiretur delatum ab Augusto consulatum accipere. sed \npraeter paternos spiritus uxoris quoque Plancinae nobilitate \net opibus accendebatur; vix Tiberio concedere, liberos eius \nut multum infra despectare. nec dubium habebat se delectum qui Syriae imponeretur ad spes Germanici coercendas. credidere quidam data et a Tiberio occulta \nmandata; et Plancinam haud dubie Augusta monuit aemulatione muliebri Agrippinam insectandi. divisa namque et \ndiscors aula erat tacitis in Drusum aut Germanicum studiis. \nTiberius ut proprium et sui sanguinis Drusum fovebat: \nGermanico alienatio patrui amorem apud ceteros auxerat, \net quia claritudine materni generis anteibat, avum M. Antonium, avunculum Augustum ferens. contra Druso proavus \neques Romanus Pomponius Atticus dedecere Claudiorum \nimagines videbatur: et coniunx Germanici Agrippina fecunditate ac fama Liviam uxorem Drusi praecellebat. \nsed fratres egregie concordes et proximorum certaminibus \ninconcussi."}, {"milestone": {"@n": "45", "@unit": "chapter"}, "#text": "Nec multo post Drusus in Illyricum missus est ut \nsuesceret militiae studiaque exercitus pararet; simul iuvenem urbano luxu lascivientem melius in castris haberi \nTiberius seque tutiorem rebatur utroque filio legiones obtinente. sed Suebi praetendebantur auxilium adversus \nCheruscos orantes; nam discessu Romanorum ac vacui \nexterno metu gentis adsuetudine et tum aemulatione gloriae \narma in se verterant. vis nationum, virtus ducum in aequo; \nset Maroboduum regis nomen invisum apud popularis, \nArminium pro libertate bellantem favor habebat."}, {"milestone": {"@n": "46", "@unit": "chapter"}, "#text": "Igitur non modo Cherusci sociique eorum, vetus \nArminii miles, sumpsere bellum, sed e regno etiam Marobodui Suebae gentes, Semnones ac Langobardi, defecere ad \neum. quibus additis praepollebat, ni Inguiomerus cum \nmanu clientium ad Maroboduum perfugisset, non aliam ob \ncausam quam quia fratris filio iuveni patruus senex parere \ndedignabatur. deriguntur acies, pari utrimque spe, nec, ut \nolim apud Germanos, vagis incursibus aut disiectas per \ncatervas: quippe longa adversum nos militia insueverant \nsequi signa, subsidiis firmari, dicta imperatorum accipere. \nac tunc Arminius equo conlustrans cuncta, ut quosque advectus erat, reciperatam libertatem, trucidatas legiones, \nspolia adhuc et tela Romanis derepta in manibus multorum \nostentabat; contra fugacem Maroboduum appellans, proeliorum expertem, Hercyniae latebris defensum; ac mox \nper dona et legationes petivisse foedus, proditorem patriae, \nsatellitem Caesaris, haud minus infensis animis exturbandum quam Varum Quintilium interfecerint. meminissent \nmodo tot proeliorum, quorum eventu et ad postremum \neiectis Romanis satis probatum, penes utros summa belli \nfuerit."}, {"pb": {"@ed": "oct"}, "milestone": {"@n": "47", "@unit": "chapter"}, "#text": "Neque Maroboduus iactantia sui aut probris in \nhostem abstinebat, sed Inguiomerum tenens illo in cor-  \npore decus omne Cheruscorum, illius consiliis gesta quae \nprospere ceciderint testabatur: vaecordem Arminium et \nrerum nescium alienam gloriam in se trahere, quoniam tres \nvagas legiones et ducem fraudis ignarum perfidia deceperit, \nmagna cum clade Germaniae et ignominia sua, cum coniunx, cum filius eius servitium adhuc tolerent. at se duodecim legionibus petitum duce Tiberio inlibatam Germanorum gloriam servavisse, mox condicionibus aequis discessum; neque paenitere quod ipsorum in manu sit, integrum \nadversum Romanos bellum an pacem incruentam malint. \nhis vocibus instinctos exercitus propriae quoque causae \nstimulabant, cum a Cheruscis Langobardisque pro antiquo \ndecore aut recenti libertate et contra augendae dominationi \ncertaretur. non alias maiore mole concursum neque ambiguo magis eventu, fusis utrimque dextris cornibus; sperabaturque rursum pugna, ni Maroboduus castra in collis \nsubduxisset. id signum perculsi fuit; et transfugiis paulatim nudatus in Marcomanos concessit misitque legatos ad \nTiberium oraturos auxilia. responsum est non iure eum \nadversus Cheruscos arma Romana invocare, qui pugnantis \nin eundem hostem Romanos nulla ope iuvisset. missus \ntamen Drusus, ut rettulimus, paci firmator."}, {"pb": {"@ed": "oct"}, "milestone": {"@n": "48", "@unit": "chapter"}, "#text": "Eodem anno duodecim celebres Asiae urbes conlapsae nocturno motu terrae, quo inprovisior graviorque \npestis fuit. neque solitum in tali casu effugium subveniebat in aperta prorumpendi, quia diductis terris hauriebantur. sedisse inmensos montis, visa in arduo quae plana \nfuerint, effulsisse inter ruinam ignis memorant. asperrima \nin Sardianos lues plurimum in eosdem misericordiae traxit: nam centies sestertium pollicitus Caesar, et quantum  \naerario aut fisco pendebant in quinquennium remisit. \nMagnetes a Sipylo proximi damno ac remedio habiti. \nTemnios, Philadelphenos, Aegeatas, Apollonidenses, quique \nMosteni aut Macedones Hyrcani vocantur, et Hierocaesariam, Myrinam, Cymen, Tmolum levari idem in tempus \ntributis mittique ex senatu placuit, qui praesentia spectaret \nrefoveretque. delectus est M. Ateius e praetoriis, ne consulari obtinente Asiam aemulatio inter pares et ex eo \nimpedimentum oreretur."}, {"milestone": {"@n": "49", "@unit": "chapter"}, "#text": "Magnificam in publicum largitionem auxit Caesar \nhaud minus grata liberalitate, quod bona Aemiliae Musae, \nlocupletis intestatae, petita in fiscum, Aemilio Lepido, cuius \ne domo videbatur, et Pantulei divitis equitis Romani hereditatem, quamquam ipse heres in parte legeretur, tradidit \nM. Servilio, quem prioribus neque suspectis tabulis scriptum \ncompererat, nobilitatem utriusque pecunia iuvandam praefatus. neque hereditatem cuiusquam adiit nisi cum amicitia \nmeruisset: ignotos et aliis infensos eoque principem nuncupantis procul arcebat. ceterum ut honestam innocentium \npaupertatem levavit, ita prodigos et ob flagitia egentis, Vibidium Varronem, Marium Nepotem, Appium Appianum, \nCornelium Sullam, Q. Vitellium movit senatu aut sponte \ncedere passus est."}, {"pb": {"@ed": "oct"}, "milestone": {"@n": "50", "@unit": "chapter"}, "#text": "Isdem temporibus deum aedis vetustate aut igni \nabolitas coeptasque ab Augusto dedicavit, Libero Liberaeque et Cereri iuxta circum maximum, quam A. Postumius \ndictator voverat, eodemque in loco aedem Florae ab Lucio \net Marco Publiciis aedilibus constitutam, et Iano templum, \nquod apud forum holitorium C. Duilius struxerat, qui primus \nrem Romanam prospere mari gessit triumphumque navalem  \nde Poenis meruit. Spei aedes a Germanico sacratur: hanc \nA. Atilius voverat eodem bello."}, {"milestone": {"@n": "51", "@unit": "chapter"}, "#text": "Adolescebat interea lex maiestatis. et Appuleiam \nVarillam, sororis Augusti neptem, quia probrosis sermonibus divum Augustum ac Tiberium et matrem eius inlusisset \nCaesarique conexa adulterio teneretur, maiestatis delator \narcessebat. de adulterio satis caveri lege Iulia visum: maiestatis crimen distingui Caesar postulavit damnarique, si \nqua de Augusto inreligiose dixisset: in se iacta nolle ad \ncognitionem vocari. interrogatus a consule quid de iis \ncenseret quae de matre eius locuta secus argueretur reticuit; dein proximo senatus die illius quoque nomine \noravit ne cui verba in eam quoquo modo habita crimini \nforent. liberavitque Appuleiam lege maiestatis: adulterii \ngraviorem poenam deprecatus, ut exemplo maiorum propinquis suis ultra ducentesimum lapidem removeretur \nsuasit. adultero Manlio Italia atque Africa interdictum \nest."}, {"milestone": {"@n": "52", "@unit": "chapter"}, "#text": "De praetore in locum Vipstani Galli, quem mors \nabstulerat, subrogando certamen incessit. Germanicus atque Drusus (nam etiam tum Romae erant) Haterium Agrippam propinquum Germanici fovebant: contra plerique \nnitebantur ut numerus liberorum in candidatis praepolleret, \nquod lex iubebat. laetabatur Tiberius, cum inter filios eius \net leges senatus disceptaret. victa est sine dubio lex, sed \nneque statim et paucis suffragiis, quo modo etiam cum \nvalerent leges vincebantur."}, {"pb": {"@ed": "oct"}, "milestone": {"@n": "53", "@unit": "chapter"}, "#text": "Eodem anno coeptum in Africa bellum, duce hostium Tacfarinate. is natione Numida, in castris Romanis \nauxiliaria stipendia meritus, mox desertor, vagos primum \net latrociniis suetos ad praedam et raptus congregare, dein \nmore militiae per vexilla et turmas componere, postremo  \nnon inconditae turbae sed Musulamiorum dux haberi. \nvalida ea gens et solitudinibus Africae propinqua, nullo \netiam tum urbium cultu, cepit arma Maurosque accolas in \nbellum traxit: dux et his, Mazippa. divisusque exercitus, \nut Tacfarinas lectos viros et Romanum in modum armatos \ncastris attineret, disciplina et imperiis suesceret, Mazippa \nlevi cum copia incendia et caedis et terrorem circumferret. \nconpulerantque Cinithios, haud spernendam nationem, in \neadem, cum Furius Camillus pro consule Africae legionem \net quod sub signis sociorum in unum conductos ad hostem \nduxit, modicam manum, si multitudinem Numidarum atque \nMaurorum spectares; sed nihil aeque cavebatur quam ne \nbellum metu eluderent; spe victoriae inducti sunt ut vincerentur. igitur legio medio, leves cohortes duaeque alae \nin cornibus locantur. nec Tacfarinas pugnam detrectavit. \nfusi Numidae, multosque post annos Furio nomini partum \ndecus militiae. nam post illum reciperatorem urbis filiumque eius Camillum penes alias familias imperatoria laus \nfuerat; atque hic, quem memoramus, bellorum expers \nhabebatur. eo pronior Tiberius res gestas apud senatum \ncelebravit; et decrevere patres triumphalia insignia, quod \nCamillo ob modestiam vitae impune fuit."}, {"pb": {"@ed": "oct"}, "milestone": {"@n": "54", "@unit": "chapter"}, "#text": "Sequens annus Tiberium tertio, Germanicum iterum \nconsules habuit. sed eum honorem Germanicus iniit apud \nurbem Achaiae Nicopolim, quo venerat per Illyricam oram \nviso fratre Druso in Delmatia agente, Hadriatici ac mox \nIonii maris adversam navigationem perpessus. igitur paucos dies insumpsit reficiendae classi; simul sinus Actiaca \nvictoria inclutos et sacratas ab Augusto manubias castraque \nAntonii cum recordatione maiorum suorum adiit. namque \nei, ut memoravi, avunculus Augustus, avus Antonius erant,  \nmagnaque illic imago tristium laetorumque. hinc ventum \nAthenas, foederique sociae et vetustae urbis datum ut uno \nlictore uteretur. excepere Graeci quaesitissimis honoribus, \nvetera suorum facta dictaque praeferentes quo plus dignationis adulatio haberet."}, {"milestone": {"@n": "55", "@unit": "chapter"}, "#text": "Petita inde Euboea tramisit Lesbum ubi Agrippina \nnovissimo partu Iuliam edidit. tum extrema Asiae Perinthumque ac Byzantium, Thraecias urbes, mox Propontidis \nangustias et os Ponticum intrat, cupidine veteres locos et \nfama celebratos noscendi; pariterque provincias internis \ncertaminibus aut magistratuum iniuriis fessas refovebat. atque illum in regressu sacra Samothracum visere nitentem \nobvii aquilones depulere. igitur adito Ilio quaeque ibi \nvarietate fortunae et nostri origine veneranda, relegit Asiam \nadpellitque Colophona ut Clarii Apollinis oraculo uteretur. \nnon femina illic, ut apud Delphos, sed certis e familiis et \nferme Mileto accitus sacerdos numerum modo consultantium et nomina audit; tum in specum degressus, hausta \nfontis arcani aqua, ignarus plerumque litterarum et carminum edit responsa versibus compositis super rebus quas \nquis mente concepit. et ferebatur Germanico per ambages, \nut mos oraculis, maturum exitum cecinisse."}, {"pb": {"@ed": "oct"}, "milestone": {"@n": "56", "@unit": "chapter"}, "#text": "At Cn. Piso quo properantius destinata inciperet \ncivitatem Atheniensium turbido incessu exterritam oratione \nsaeva increpat, oblique Germanicum perstringens quod \ncontra decus Romani nominis non Atheniensis tot cladibus \nextinctos, sed conluviem illam nationum comitate nimia \ncoluisset: hos enim esse Mithridatis adversus Sullam, Antonii adversus divum Augustum socios. etiam vetera obiectabat, quae in Macedones inprospere, violenter in suos \nfecissent, offensus urbi propria quoque ira quia Theophilum  \nquendam Areo iudicio falsi damnatum precibus suis non \nconcederent. exim navigatione celeri per Cycladas et compendia maris adsequitur Germanicum apud insulam Rhodum, haud nescium quibus insectationibus petitus foret: \nsed tanta mansuetudine agebat ut, cum orta tempestas \nraperet in abrupta possetque interitus inimici ad casum \nreferri, miserit triremis quarum subsidio discrimini eximeretur. neque tamen mitigatus Piso, et vix diei moram \nperpessus linquit Germanicum praevenitque. et postquam \nSyriam ac legiones attigit, largitione, ambitu, infimos manipularium iuvando, cum veteres centuriones, severos tribunos \ndemoveret locaque eorum clientibus suis vel deterrimo \ncuique attribueret, desidiam in castris, licentiam in urbibus, \nvagum ac lascivientem per agros militem sineret, eo usque \ncorruptionis provectus est ut sermone vulgi parens legionum haberetur. nec Plancina se intra decora feminis tenebat, sed exercitio equitum, decursibus cohortium interesse, \nin Agrippinam, in Germanicum contumelias iacere, quibusdam etiam bonorum militum ad mala obsequia promptis, \nquod haud invito imperatore ea fieri occultus rumor incedebat. nota haec Germanico, sed praeverti ad Armenios \ninstantior cura fuit."}, {"pb": {"@ed": "oct"}, "milestone": {"@n": "57", "@unit": "chapter"}, "#text": "Ambigua gens ea antiquitus hominum ingeniis et \nsitu terrarum, quoniam nostris provinciis late praetenta penitus ad Medos porrigitur; maximisque imperiis interiecti \net saepius discordes sunt, adversus Romanos odio et in Parthum invidia. regem illa tempestate non habebant, amoto \nVonone: sed favor nationis inclinabat in Zenonem, Polemonis regis Pontici filium, quod is prima ab infantia instituta et cultum Armeniorum aemulatus, venatu epulis et \nquae alia barbari celebrant, proceres plebemque iuxta devinxerat. igitur Germanicus in urbe Artaxata adprobantibus nobilibus, circumfusa multitudine, insigne regium capiti  \neius imposuit. ceteri venerantes regem Artaxiam consalutavere, quod illi vocabulum indiderant ex nomine urbis. at \nCappadoces in formam provinciae redacti Q. Veranium legatum accepere; et quaedam ex regiis tributis deminuta quo \nmitius Romanum imperium speraretur. Commagenis \nQ. Servaeus praeponitur, tum primum ad ius praetoris \ntranslatis."}, {"milestone": {"@n": "58", "@unit": "chapter"}, "#text": "Cunctaque socialia prospere composita non ideo \nlaetum Germanicum habebant ob superbiam Pisonis qui \niussus partem legionum ipse aut per filium in Armeniam \nducere utrumque neglexerat. Cyrri demum apud hiberna \ndecumae legionis convenere, firmato vultu, Piso adversus \nmetum, Germanicus ne minari crederetur; et erat, ut \nrettuli, clementior. sed amici accendendis offensionibus \ncallidi intendere vera, adgerere falsa ipsumque et Plancinam et filios variis modis criminari. postremo paucis familiarium adhibitis sermo coeptus a Caesare, qualem ira et \ndissimulatio gignit, responsum a Pisone precibus contumacibus; discesseruntque apertis odiis. post quae rarus in \ntribunali Caesaris Piso, et si quando adsideret, atrox ac \ndissentire manifestus. vox quoque eius audita est in convivio, cum apud regem Nabataeorum coronae aureae magno \npondere Caesari et Agrippinae, leves Pisoni et ceteris offerrentur, principis Romani, non Parthi regis filio eas epulas \ndari; abiecitque simul coronam et multa in luxum addidit \nquae Germanico quamquam acerba tolerabantur tamen."}, {"pb": {"@ed": "oct"}, "milestone": {"@n": "59", "@unit": "chapter"}, "#text": "Inter quae ab rege Parthorum Artabano legati venere. miserat amicitiam ac foedus memoraturos, et cupere \nnovari dextras, daturumque honori Germanici ut ripam \nEuphratis accederet: petere interim ne Vonones in Syria  \nhaberetur neu proceres gentium propinquis nuntiis ad discordias traheret. ad ea Germanicus de societate Romanorum Parthorumque magnifice, de adventu regis et cultu sui \ncum decore ac modestia respondit. Vonones Pompeiopolim, \nCiliciae maritimam urbem, amotus est. datum id non modo \nprecibus Artabani, sed contumeliae Pisonis cui gratissimus \nerat ob plurima officia et dona quibus Plancinam devinxerat."}, {"milestone": {"@n": "60", "@unit": "chapter"}, "#text": "M. Silano L. Norbano consulibus Germanicus Aegyptum proficiscitur cognoscendae antiquitatis. sed cura provinciae praetendebatur, levavitque apertis horreis pretia \nfrugum multaque in vulgus grata usurpavit: sine milite incedere, pedibus intectis et pari cum Graecis amictu, P. Scipionis aemulatione, quem eadem factitavisse apud Siciliam, \nquamvis flagrante adhuc Poenorum bello, accepimus. Tiberius cultu habituque eius lenibus verbis perstricto, acerrime \nincrepuit quod contra instituta Augusti non sponte principis \nAlexandriam introisset. nam Augustus inter alia dominationis arcana, vetitis nisi permissu ingredi senatoribus aut \nequitibus Romanis inlustribus, seposuit Aegyptum ne fame \nurgeret Italiam quisquis eam provinciam claustraque terrae \nac maris quamvis levi praesidio adversum ingentis exercitus insedisset."}, {"pb": {"@ed": "oct"}, "milestone": {"@n": "61", "@unit": "chapter"}, "#text": "Sed Germanicus nondum comperto profectionem \neam incusari Nilo subvehebatur, orsus oppido a Canopo. \ncondidere id Spartani ob sepultum illic rectorem navis Canopum, qua tempestate Menelaus Graeciam repetens diversum ad mare terramque Libyam deiectus <est>. inde proximum \namnis os dicatum Herculi, quem indigenae ortum apud se \net antiquissimum perhibent eosque, qui postea pari virtute \nfuerint, in cognomentum eius adscitos; mox visit veterum \nThebarum magna vestigia. et manebant structis molibus  \nlitterae Aegyptiae, priorem opulentiam complexae: iussusque \ne senioribus sacerdotum patrium sermonem interpretari, referebat habitasse quondam septingenta milia aetate militari, \natque eo cum exercitu regem Rhamsen Libya Aethiopia \nMedisque et Persis et Bactriano ac Scytha potitum quasque \nterras Suri Armeniique et contigui Cappadoces colunt, inde \nBithynum, hinc Lycium ad mare imperio tenuisse. legebantur et indicta gentibus tributa, pondus argenti et auri, \nnumerus armorum equorumque et dona templis ebur atque \nodores, quasque copias frumenti et omnium utensilium \nquaeque natio penderet, haud minus magnifica quam nunc \nvi Parthorum aut potentia Romana iubentur."}, {"milestone": {"@n": "62", "@unit": "chapter"}, "#text": "Ceterum Germanicus aliis quoque miraculis intendit \nanimum, quorum praecipua fuere Memnonis saxea effigies, \nubi radiis solis icta est, vocalem sonum reddens, disiectasque inter et vix pervias arenas instar montium eductae pyramides certamine et opibus regum, lacusque effossa humo, \nsuperfluentis Nili receptacula; atque alibi angustiae et profunda altitudo, nullis inquirentium spatiis penetrabilis. exim \nventum Elephantinen ac Syenen, claustra olim Romani imperii, quod nunc rubrum ad mare patescit."}, {"pb": {"@ed": "oct"}, "milestone": {"@n": "63", "@unit": "chapter"}, "#text": "Dum ea aestas Germanico pluris per provincias \ntransigitur, haud leve decus Drusus quaesivit inliciens Germanos ad discordias utque fracto iam Maroboduo usque in \nexitium insisteretur. erat inter Gotones nobilis iuvenis \nnomine Catualda, profugus olim vi Marobodui et tunc dubiis \nrebus eius ultionem ausus. is valida manu finis Marcomanorum ingreditur corruptisque primoribus ad societatem \ninrumpit regiam castellumque iuxta situm. veteres illic \nSueborum praedae et nostris e provinciis lixae ac negotiatores reperti quos ius commercii, dein cupido augendi pecu-  \nniam, postremo oblivio patriae suis quemque ab sedibus \nhostilem in agrum transtulerat."}, {"milestone": {"@n": "64", "@unit": "chapter"}, "#text": "Maroboduo undique deserto non aliud subsidium \nquam misericordia Caesaris fuit. transgressus Danuvium, \nqua Noricam provinciam praefluit, scripsit Tiberio non ut \nprofugus aut supplex sed ex memoria prioris fortunae: nam \nmultis nationibus clarissimum quondam regem ad se vocantibus Romanam amicitiam praetulisse. responsum a Caesare \ntutam ei honoratamque sedem in Italia fore, si maneret: \nsin rebus eius aliud conduceret, abiturum fide qua venisset. \nceterum apud senatum disseruit non Philippum Atheniensibus, non Pyrrhum aut Antiochum populo Romano perinde \nmetuendos fuisse. extat oratio qua magnitudinem viri, violentiam subiectarum ei gentium et quam propinquus Italiae \nhostis, suaque in destruendo eo consilia extulit. et Maroboduus quidem Ravennae habitus, si quando insolescerent \nSuebi quasi rediturus in regnum ostentabatur: sed non \nexcessit Italia per duodeviginti annos consenuitque multum \nimminuta claritate ob nimiam vivendi cupidinem. idem \nCatualdae casus neque aliud perfugium. pulsus haud multo \npost Hermundurorum opibus et Vibilio duce receptusque, \nForum Iulium, Narbonensis Galliae coloniam, mittitur. \nbarbari utrumque comitati, ne quietas provincias immixti \nturbarent, Danuvium ultra inter flumina Marum et Cusum \nlocantur, dato rege Vannio gentis Quadorum."}, {"pb": {"@ed": "oct"}, "milestone": {"@n": "65", "@unit": "chapter"}, "#text": "Simul nuntiato regem Artaxian Armeniis a Germanico datum, decrevere patres ut Germanicus atque Drusus \novantes urbem introirent. structi et arcus circum latera \ntempli Martis Vltoris cum effigie Caesarum, laetiore Tiberio \nquia pacem sapientia firmaverat quam si bellum per acies  \nconfecisset. igitur Rhescuporim quoque, Thraeciae regem, \nastu adgreditur. omnem eam nationem Rhoemetalces tenuerat; quo defuncto Augustus partem Thraecum Rhescuporidi fratri eius, partem filio Cotyi permisit. in ea divisione \narva et urbes et vicina Graecis Cotyi, quod incultum ferox \nadnexum hostibus, Rhescuporidi cessit: ipsorumque regum \ningenia, illi mite et amoenum, huic atrox avidum et societatis impatiens erat. sed primo subdola concordia egere: \nmox Rhescuporis egredi finis, vertere in se Cotyi data et \nresistenti vim facere, cunctanter sub Augusto, quem auctorem utriusque regni, si sperneretur, vindicem metuebat. \nenimvero audita mutatione principis immittere latronum \nglobos, excindere castella, causas bello."}, {"pb": {"@ed": "oct"}, "milestone": {"@n": "66", "@unit": "chapter"}, "#text": "Nihil aeque Tiberium anxium habebat quam ne \ncomposita turbarentur. deligit centurionem qui nuntiaret \nregibus ne armis disceptarent; statimque a Cotye dimissa \nsunt quae paraverat auxilia. Rhescuporis ficta modestia \npostulat eundem in locum coiretur: posse de controversiis \nconloquio transigi. nec diu dubitatum de tempore, loco, \ndein condicionibus, cum alter facilitate, alter fraude cuncta \ninter se concederent acciperentque. Rhescuporis sanciendo, \nut dictitabat, foederi convivium adicit, tractaque in multam \nnoctem laetitia per epulas ac vinolentiam incautum Cotyn \net, postquam dolum intellexerat, sacra regni, eiusdem familiae deos et hospitalis mensas obtestantem catenis onerat. \nThraeciaque omni potitus scripsit ad Tiberium structas sibi \ninsidias, praeventum insidiatorem; simul bellum adversus \nBastarnas Scythasque praetendens novis peditum et equitum \ncopiis sese firmabat. molliter rescriptum, si fraus abesset, \nposse eum innocentiae fidere; ceterum neque se neque \nsenatum nisi cognita causa ius et iniuriam discreturos:  \nproinde tradito Cotye veniret transferretque invidiam criminis."}, {"milestone": {"@n": "67", "@unit": "chapter"}, "#text": "Eas litteras Latinius Pandusa pro praetore Moesiae \ncum militibus quis Cotys traderetur in Thraeciam misit. \nRhescuporis inter metum et iram cunctatus maluit patrati \nquam incepti facinoris reus esse: occidi Cotyn iubet mortemque sponte sumptam ementitur. nec tamen Caesar \nplacitas semel artes mutavit, sed defuncto Pandusa, quem \nsibi infensum Rhescuporis arguebat, Pomponium Flaccum, \nveterem stipendiis et arta cum rege amicitia eoque accommodatiorem ad fallendum, ob id maxime Moesiae praefecit."}, {"milestone": {"@n": "68", "@unit": "chapter"}, "#text": "Flaccus in Thraeciam transgressus per ingentia promissa quamvis ambiguum et scelera sua reputantem perpulit ut praesidia Romana intraret. circumdata hinc regi \nspecie honoris valida manus, tribunique et centuriones \nmonendo, suadendo, et quanto longius abscedebatur, apertiore custodia, postremo gnarum necessitatis in urbem \ntraxere. accusatus in senatu ab uxore Cotyis damnatur, \nut procul regno teneretur. Thraecia in Rhoemetalcen \nfilium, quem paternis consiliis adversatum constabat, inque \nliberos Cotyis dividitur; iisque nondum adultis Trebellenus \nRufus praetura functus datur qui regnum interim tractaret, \nexemplo quo maiores M. Lepidum Ptolemaei liberis tutorem \nin Aegyptum miserant. Rhescuporis Alexandriam devectus \natque illic fugam temptans an ficto crimine interficitur."}, {"pb": {"@ed": "oct"}, "milestone": {"@n": "69", "@unit": "chapter"}, "#text": "Per idem tempus Vonones, quem amotum in Ciliciam \nmemoravi, corruptis custodibus effugere ad Armenios, inde \nAlbanos Heniochosque et consanguineum sibi regem Scytharum conatus est. specie venandi omissis maritimis locis \navia saltuum petiit, mox pernicitate equi ad amnem Pyramum contendit, cuius pontes accolae ruperant audita regis \nfuga, neque vado penetrari poterat. igitur in ripa fluminis  \na Vibio Frontone praefecto equitum vincitur, mox Remmius \nevocatus, priori custodiae regis adpositus, quasi per iram \ngladio eum transigit. unde maior fides conscientia sceleris \net metu indicii mortem Vononi inlatam."}, {"milestone": {"@n": "70", "@unit": "chapter"}, "#text": "At Germanicus Aegypto remeans cuncta quae apud \nlegiones aut urbes iusserat abolita vel in contrarium versa \ncognoscit. hinc graves in Pisonem contumeliae, nec minus \nacerba quae ab illo in Caesarem intentabantur. dein Piso \nabire Syria statuit. mox adversa Germanici valetudine \ndetentus, ubi recreatum accepit votaque pro incolumitate \nsolvebantur, admotas hostias, sacrificalem apparatum, festam \nAntiochensium plebem per lictores proturbat. tum Seleuciam degreditur, opperiens aegritudinem, quae rursum Germanico acciderat. saevam vim morbi augebat persuasio \nveneni a Pisone accepti; et reperiebantur solo ac parietibus \nerutae humanorum corporum reliquiae, carmina et devotiones et nomen Germanici plumbeis tabulis insculptum, \nsemusti cineres ac tabo obliti aliaque malefica quis creditur \nanimas numinibus infernis sacrari. simul missi a Pisone \nincusabantur ut valetudinis adversa rimantes."}, {"pb": {"@ed": "oct"}, "milestone": {"@n": "71", "@unit": "chapter"}, "#text": "Ea Germanico haud minus ira quam per metum \naccepta. si limen obsideretur, si effundendus spiritus sub \noculis inimicorum foret, quid deinde miserrimae coniugi, \nquid infantibus liberis eventurum? lenta videri veneficia: \nfestinare et urgere, ut provinciam, ut legiones solus habeat. \nsed non usque eo defectum Germanicum, neque praemia \ncaedis apud interfectorem mansura. componit epistulas \nquis amicitiam ei renuntiabat: addunt plerique iussum \nprovincia decedere. nec Piso moratus ultra navis solvit \nmoderabaturque cursui quo propius regrederetur si mors \nGermanici Syriam aperuisset."}, {"milestone": {"@n": "72", "@unit": "chapter"}, "#text": "Caesar paulisper ad spem erectus, dein fesso corpore, \nubi finis aderat, adsistentis amicos in hunc modum adloquitur: 'si fato concederem, iustus mihi dolor etiam \nadversus deos esset, quod me parentibus liberis patriae \nintra iuventam praematuro exitu raperent: nunc scelere \nPisonis et Plancinae interceptus ultimas preces pectoribus \nvestris relinquo: referatis patri ac fratri, quibus acerbitatibus \ndilaceratus, quibus insidiis circumventus miserrimam vitam \npessima morte finierim. si quos spes meae, si quos propinquus sanguis, etiam quos invidia erga viventem movebat, \ninlacrimabunt quondam florentem et tot bellorum superstitem muliebri fraude cecidisse. erit vobis locus querendi \napud senatum, invocandi leges. non hoc praecipuum amicorum munus est, prosequi defunctum ignavo questu, sed \nquae voluerit meminisse, quae mandaverit exequi. flebunt \nGermanicum etiam ignoti: vindicabitis vos, si me potius \nquam fortunam meam fovebatis. ostendite populo Romano \ndivi Augusti neptem eandemque coniugem meam, numerate \nsex liberos. misericordia cum accusantibus erit fingentibusque scelesta mandata aut non credent homines aut non \nignoscent.' iuravere amici dextram morientis contingentes \nspiritum ante quam ultionem amissuros."}, {"pb": {"@ed": "oct"}, "milestone": {"@n": "73", "@unit": "chapter"}, "#text": "Tum ad uxorem versus per memoriam sui, per communis liberos oravit exueret ferociam, saevienti fortunae \nsummitteret animum, neu regressa in urbem aemulatione \npotentiae validiores inritaret. haec palam et alia secreto \nper quae ostendisse credebatur metum ex Tiberio. neque \nmulto post extinguitur, ingenti luctu provinciae et circumiacentium populorum. indoluere exterae nationes regesque: \ntanta illi comitas in socios, mansuetudo in hostis; visuque \net auditu iuxta venerabilis, cum magnitudinem et gravi-  \ntatem summae fortunae retineret, invidiam et adrogantiam \neffugerat."}, {"milestone": {"@n": "74", "@unit": "chapter"}, "#text": "Funus sine imaginibus et pompa per laudes ac \nmemoriam virtutum eius celebre fuit. et erant qui formam, \naetatem, genus mortis ob propinquitatem etiam locorum in \nquibus interiit, magni Alexandri fatis adaequarent. nam \nutrumque corpore decoro, genere insigni, haud multum \ntriginta annos egressum, suorum insidiis externas inter \ngentis occidisse: sed hunc mitem erga amicos, modicum \nvoluptatum, uno matrimonio, certis liberis egisse, neque \nminus proeliatorem, etiam si temeritas afuerit praepeditusque \nsit perculsas tot victoriis Germanias servitio premere. quod \nsi solus arbiter rerum, si iure et nomine regio fuisset, tanto \npromptius adsecuturum gloriam militiae quantum clementia, \ntemperantia, ceteris bonis artibus praestitisset. corpus antequam cremaretur nudatum in foro Antiochensium, qui locus \nsepulturae destinabatur, praetuleritne veneficii signa parum \nconstitit; nam ut quis misericordia in Germanicum et praesumpta suspicione aut favore in Pisonem pronior, diversi \ninterpretabantur."}, {"milestone": {"@n": "75", "@unit": "chapter"}, "#text": "Consultatum inde inter legatos quique alii senatorum \naderant quisnam Syriae praeficeretur. et ceteris modice \nnisis, inter Vibium Marsum et Cn. Sentium diu quaesitum: \ndein Marsus seniori et acrius tendenti Sentio concessit. \nisque infamem veneficiis ea in provincia et Plancinae percaram nomine Martinam in urbem misit, postulantibus \nVitellio ac Veranio ceterisque qui crimina et accusationem \ntamquam adversus receptos iam reos instruebant."}, {"pb": {"@ed": "oct"}, "milestone": {"@n": "76", "@unit": "chapter"}, "#text": "At Agrippina, quamquam defessa luctu et corpore \naegro, omnium tamen quae ultionem morarentur intolerans \nascendit classem cum cineribus Germanici et liberis, miserantibus cunctis quod femina nobilitate princeps, pulcherrimo  \nmodo matrimonio inter venerantis gratantisque aspici solita, \ntunc feralis reliquias sinu ferret, incerta ultionis, anxia sui \net infelici fecunditate fortunae totiens obnoxia. Pisonem \ninterim apud Coum insulam nuntius adsequitur excessisse \nGermanicum. quo intemperanter accepto caedit victimas, \nadit templa, neque ipse gaudium moderans et magis insolescente Plancina, quae luctum amissae sororis tum primum \nlaeto cultu mutavit."}, {"milestone": {"@n": "77", "@unit": "chapter"}, "#text": "Adfluebant centuriones monebantque prompta illi \nlegionum studia: repeteret provinciam non iure ablatam \net vacuam. igitur quid agendum consultanti M. Piso filius \nproperandum in urbem censebat: nihil adhuc inexpiabile \nadmissum neque suspiciones imbecillas aut inania famae \npertimescenda. discordiam erga Germanicum odio fortasse \ndignam, non poena; et ademptione provinciae satis factum \ninimicis. quod si regrederetur, obsistente Sentio civile \nbellum incipi; nec duraturos in partibus centuriones militesque apud quos recens imperatoris sui memoria et penitus \ninfixus in Caesares amor praevaleret."}, {"pb": {"@ed": "oct"}, "milestone": {"@n": "78", "@unit": "chapter"}, "#text": "Contra Domitius Celer, ex intima eius amicitia, \ndisseruit utendum eventu: Pisonem, non Sentium Syriae \npraepositum; huic fascis et ius praetoris, huic legiones \ndatas. si quid hostile ingruat, quem iustius arma oppositurum <quam> qui legati auctoritatem et propria mandata \nacceperit? relinquendum etiam rumoribus tempus quo \nsenescant: plerumque innocentis recenti invidiae imparis. \nat si teneat exercitum, augeat viris, multa quae provideri \nnon possint fortuito in melius casura. 'an festinamus cum \nGermanici cineribus adpellere, ut te inauditum et indefensum \nplanctus Agrippinae ac vulgus imperitum primo rumore \nrapiant? est tibi Augustae conscientia, est Caesaris favor, \nsed in occulto; et perisse Germanicum nulli iactantius \nmaerent quam qui maxime laetantur.'"}, {"milestone": {"@n": "79", "@unit": "chapter"}, "#text": "Haud magna mole Piso promptus ferocibus in sententiam trahitur missisque ad Tiberium epistulis incusat \nGermanicum luxus et superbiae; seque pulsum, ut locus \nrebus novis patefieret, curam exercitus eadem fide qua \ntenuerit repetivisse. simul Domitium impositum triremi \nvitare litorum oram praeterque insulas lato mari pergere \nin Syriam iubet. concurrentis desertores per manipulos \ncomponit, armat lixas traiectisque in continentem navibus \nvexillum tironum in Syriam euntium intercipit, regulis \nCilicum ut se auxiliis iuvarent scribit, haud ignavo ad ministeria belli iuvene Pisone, quamquam suscipiendum bellum \nabnuisset."}, {"milestone": {"@n": "80", "@unit": "chapter"}, "#text": "Igitur oram Lyciae ac Pamphyliae praelegentes, \nobviis navibus quae Agrippinam vehebant, utrimque infensi \narma primo expediere: dein mutua formidine non ultra \niurgium processum est, Marsusque Vibius nuntiavit Pisoni \nRomam ad dicendam causam veniret. ille eludens respondit adfuturum ubi praetor qui de veneficiis quaereret \nreo atque accusatoribus diem prodixisset. interim Domitius \nLaodiciam urbem Syriae adpulsus, cum hiberna sextae \nlegionis peteret, quod eam maxime novis consiliis idoneam \nrebatur, a Pacuvio legato praevenitur. id Sentius Pisoni \nper litteras aperit monetque ne castra corruptoribus, ne \nprovinciam bello temptet. quosque Germanici memores \naut inimicis eius adversos cognoverat, contrahit, magnitudinem imperatoris identidem ingerens et rem publicam \narmis peti; ducitque validam manum et proelio paratam."}, {"pb": {"@ed": "oct"}, "milestone": {"@n": "81", "@unit": "chapter"}, "#text": "Nec Piso, quamquam coepta secus cadebant, omisit \ntutissima e praesentibus, sed castellum Ciliciae munitum \nadmodum, cui nomen Celenderis, occupat; nam admixtis \ndesertoribus et tirone nuper intercepto suisque et Plancinae  \nservitiis auxilia Cilicum quae reguli miserant in numerum \nlegionis composuerat. Caesarisque se legatum testabatur \nprovincia quam is dedisset arceri, non a legionibus (earum \nquippe accitu venire), sed a Sentio privatum odium falsis \ncriminibus tegente. consisterent in acie, non pugnaturis \nmilitibus ubi Pisonem ab ipsis parentem quondam appellatum, si iure ageretur, potiorem, si armis, non invalidum \nvidissent. tum pro munimentis castelli manipulos explicat \ncolle arduo et derupto; nam cetera mari cinguntur. contra \nveterani ordinibus ac subsidiis instructi: hinc militum, inde \nlocorum asperitas, sed non animus, non spes, ne tela quidem \nnisi agrestia aut subitum <in> usum properata. ut venere in \nmanus, non ultra dubitatum quam dum Romanae cohortes \nin aequum eniterentur: vertunt terga Cilices seque castello \nclaudunt."}, {"milestone": {"@n": "82", "@unit": "chapter"}, "#text": "Interim Piso classem haud procul opperientem adpugnare frustra temptavit; regressusque et pro muris, modo \nsemet adflictando, modo singulos nomine ciens, praemiis \nvocans, seditionem coeptabat, adeoque commoverat ut \nsignifer legionis sextae signum ad eum transtulerit. tum \nSentius occanere cornua tubasque et peti aggerem, erigi \nscalas iussit ac promptissimum quemque succedere, alios \ntormentis hastas saxa et faces ingerere. tandem victa pertinacia Piso oravit ut traditis armis maneret in castello, \ndum Caesar cui Syriam permitteret consulitur. non receptae condiciones nec aliud quam naves et tutum in \nurbem iter concessum est."}, {"pb": {"@ed": "oct"}, "milestone": {"@n": "83", "@unit": "chapter"}, "#text": "At Romae, postquam Germanici valetudo percrebuit \ncunctaque ut ex longinquo aucta in deterius adferebantur, \ndolor ira, et erumpebant questus. ideo nimirum in extremas terras relegatum, ideo Pisoni permissam provinciam;  \nhoc egisse secretos Augustae cum Plancina sermones. vera \nprorsus de Druso seniores locutos: displicere regnantibus \ncivilia filiorum ingenia, neque ob aliud interceptos quam \nquia populum Romanum aequo iure complecti reddita libertate agitaverint. hos vulgi sermones audita mors adeo \nincendit ut ante edictum magistratuum, ante senatus consultum sumpto iustitio desererentur fora, clauderentur \ndomus. passim silentia et gemitus, nihil compositum in \nostentationem; et quamquam neque insignibus lugentium \nabstinerent, altius animis maerebant. forte negotiatores \nvivente adhuc Germanico Syria egressi laetiora de valetudine eius attulere. statim credita, statim vulgata sunt: \nut quisque obvius, quamvis leviter audita in alios atque illi \nin plures cumulata gaudio transferunt. cursant per urbem, \nmoliuntur templorum foris; iuvat credulitatem nox et \npromptior inter tenebras adfirmatio. nec obstitit falsis \nTiberius donec tempore ac spatio vanescerent: et populus \nquasi rursum ereptum acrius doluit."}, {"pb": {"@ed": "oct"}, "milestone": {"@n": "84", "@unit": "chapter"}, "#text": "Honores ut quis amore in Germanicum aut ingenio \nvalidus reperti decretique: ut nomen eius Saliari carmine \ncaneretur; sedes curules sacerdotum Augustalium locis \nsuperque eas querceae coronae statuerentur; ludos circensis eburna effigies praeiret neve quis flamen aut augur \nin locum Germanici nisi gentis Iuliae crearetur. arcus \nadditi Romae et apud ripam Rheni et in monte Syriae \nAmano cum inscriptione rerum gestarum ac mortem ob \nrem publicam obisse. sepulchrum Antiochiae ubi crematus, tribunal Epidaphnae quo in loco vitam finierat. \nstatuarum locorumve in quis coleretur haud facile quis \nnumerum inierit. cum censeretur clipeus auro et magni-  \ntudine insignis inter auctores eloquentiae, adseveravit Tiberius solitum paremque ceteris dicaturum: neque enim \neloquentiam fortuna discerni et satis inlustre si veteres \ninter scriptores haberetur. equester ordo cuneum Germanici appellavit qui iuniorum dicebatur, instituitque uti \nturmae idibus Iuliis imaginem eius sequerentur. pleraque \nmanent: quaedam statim omissa sunt aut vetustas oblitteravit."}, {"milestone": {"@n": "85", "@unit": "chapter"}, "#text": "Ceterum recenti adhuc maestitia soror Germanici \nLivia, nupta Druso, duos virilis sexus simul enixa est. \nquod rarum laetumque etiam modicis penatibus tanto \ngaudio principem adfecit ut non temperaverit quin iactaret \napud patres nulli ante Romanorum eiusdem fastigii viro \ngeminam stirpem editam: nam cuncta, etiam fortuita, ad \ngloriam vertebat. sed populo tali in tempore id quoque \ndolorem tulit, tamquam auctus liberis Drusus domum Germanici magis urgeret."}, {"pb": {"@ed": "oct"}, "milestone": {"@n": "86", "@unit": "chapter"}, "#text": "Eodem anno gravibus senatus decretis libido feminarum coercita cautumque ne quaestum corpore faceret \ncui avus aut pater aut maritus eques Romanus fuisset. nam \nVistilia praetoria familia genita licentiam stupri apud aedilis \nvulgaverat, more inter veteres recepto, qui satis poenarum \nadversum impudicas in ipsa professione flagitii credebant. \nexactum et a Titidio Labeone Vistiliae marito cur in uxore \ndelicti manifesta ultionem legis omisisset. atque illo praetendente sexaginta dies ad consultandum datos necdum \npraeterisse, satis visum de Vistilia statuere; eaque in insulam Seriphon abdita est. actum et de sacris Aegyptiis \nIudaicisque pellendis factumque patrum consultum ut \nquattuor milia libertini generis ea superstitione infecta quis \nidonea aetas in insulam Sardiniam veherentur, coercendis  \nillic latrociniis et, si ob gravitatem caeli interissent, vile \ndamnum; ceteri cederent Italia nisi certam ante diem \nprofanos ritus exuissent."}, {"milestone": {"@n": "87", "@unit": "chapter"}, "#text": "Post quae rettulit Caesar capiendam virginem in \nlocum Occiae, quae septem et quinquaginta per annos \nsumma sanctimonia Vestalibus sacris praesederat; egitque \ngrates Fonteio Agrippae et Domitio Pollioni quod offerendo filias de officio in rem publicam certarent. praelata \nest Pollionis filia, non ob aliud quam quod mater eius in \neodem coniugio manebat; nam Agrippa discidio domum \nimminuerat. et Caesar quamvis posthabitam decies sestertii dote solatus est."}, {"milestone": {"@n": "88", "@unit": "chapter"}, "#text": "Saevitiam annonae incusante plebe statuit frumento \npretium quod emptor penderet, binosque nummos se additurum negotiatoribus in singulos modios. neque tamen ob \nea parentis patriae delatum et antea vocabulum adsumpsit, \nacerbeque increpuit eos qui divinas occupationes ipsumque dominum dixerant. unde angusta et lubrica oratio \nsub principe qui libertatem metuebat adulationem oderat."}, {"pb": {"@ed": "oct"}, "#text": "Reperio apud scriptores senatoresque eorundem \ntemporum Adgandestrii principis Chattorum lectas in senatu litteras, quibus mortem Arminii promittebat si \npatrandae neci venenum mitteretur, responsumque esse \nnon fraude neque occultis, sed palam et armatum populum \nRomanum hostis suos ulcisci. qua gloria aequabat se \nTiberius priscis imperatoribus qui venenum in Pyrrum \nregem vetuerant prodiderantque. ceterum Arminius abscedentibus Romanis et pulso Maroboduo regnum adfectans libertatem popularium adversam habuit, petitusque \narmis cum varia fortuna certaret, dolo propinquorum cecidit: liberator haud dubie Germaniae et qui non primordia \npopuli Romani, sicut alii reges ducesque, sed florentissi-  \nmum imperium lacessierit, proeliis ambiguus, bello non \nvictus. septem et triginta annos vitae, duodecim potentiae \nexplevit, caniturque adhuc barbaras apud gentis, Graecorum annalibus ignotus, qui sua tantum mirantur, Romanis \nhaud perinde celebris, dum vetera extollimus recentium \nincuriosi."}]}, {"@type": "book", "@n": "3", "head": "LIBER III", "milestone": {"@n": "1", "@unit": "chapter"}, "p": [{"milestone": {"@n": "2", "@unit": "chapter"}, "#text": "Nihil intermissa navigatione hiberni maris Agrippina \nCorcyram insulam advehitur, litora Calabriae contra sitam. \nillic paucos dies componendo animo insumit, violenta luctu \net nescia tolerandi. interim adventu eius audito intimus \nquisque amicorum et plerique militares, ut quique sub \nGermanico stipendia fecerant, multique etiam ignoti vicinis \ne municipiis, pars officium in principem rati, plures illos \nsecuti, ruere ad oppidum Brundisium, quod naviganti celerrimum fidissimumque adpulsu erat. atque ubi primum ex \nalto visa classis, complentur non modo portus et proxima \nmaris sed moenia ac tecta, quaque longissime prospectari \npoterat, maerentium turba et rogitantium inter se silentione an voce aliqua egredientem exciperent. neque satis \nconstabat quid pro tempore foret, cum classis paulatim \nsuccessit, non alacri, ut adsolet, remigio sed cunctis ad \ntristitiam compositis. postquam duobus cum liberis, feralem urnam tenens, egressa navi defixit oculos, idem omnium \ngemitus; neque discerneres proximos alienos, virorum feminarumve planctus, nisi quod comitatum Agrippinae longo \nmaerore fessum obvii et recentes in dolore antibant."}, {"pb": {"@ed": "oct"}, "milestone": {"@n": "3", "@unit": "chapter"}, "#text": "Miserat duas praetorias cohortis Caesar, addito ut \nmagistratus Calabriae Apulique et Campani suprema erga  \nmemoriam filii sui munera fungerentur. igitur tribunorum \ncenturionumque umeris cineres portabantur; praecedebant \nincompta signa, versi fasces; atque ubi colonias transgrederentur, atrata plebes, trabeati equites pro opibus loci vestem \nodores aliaque funerum sollemnia cremabant. etiam quorum diversa oppida, tamen obvii et victimas atque aras dis \nManibus statuentes lacrimis et conclamationibus dolorem \ntestabantur. Drusus Tarracinam progressus est cum Claudio \nfratre liberisque Germanici, qui in urbe fuerant. consules \nM. Valerius et M. Aurelius (iam enim magistratum occeperant) et senatus ac magna pars populi viam complevere, \ndisiecti et ut cuique libitum flentes; aberat quippe adulatio, \ngnaris omnibus laetam Tiberio Germanici mortem male \ndissimulari."}, {"milestone": {"@n": "4", "@unit": "chapter"}, "#text": "Tiberius atque Augusta publico abstinuere, inferius \nmaiestate sua rati si palam lamentarentur, an ne omnium \noculis vultum eorum scrutantibus falsi intellegerentur. matrem Antoniam non apud auctores rerum, non diurna actorum scriptura reperio ullo insigni officio functam, cum super \nAgrippinam et Drusum et Claudium ceteri quoque consanguinei nominatim perscripti sint, seu valetudine praepediebatur seu victus luctu animus magnitudinem mali perferre \nvisu non toleravit. facilius crediderim Tiberio et Augusta, \nqui domo non excedebant, cohibitam, ut par maeror et \nmatris exemplo avia quoque et patruus attineri viderentur."}, {"pb": {"@ed": "oct"}, "milestone": {"@n": "5", "@unit": "chapter"}, "#text": "Dies quo reliquiae tumulo Augusti inferebantur modo \nper silentium vastus, modo ploratibus inquies; plena urbis \nitinera, conlucentes per campum Martis faces. illic miles \ncum armis, sine insignibus magistratus, populus per tribus \nconcidisse rem publicam, nihil spei reliquum clamitabant, \npromptius apertiusque quam ut meminisse imperitantium \ncrederes. nihil tamen Tiberium magis penetravit quam  \nstudia hominum accensa in Agrippinam, cum decus patriae, \nsolum Augusti sanguinem, unicum antiquitatis specimen \nappellarent versique ad caelum ac deos integram illi subolem \nac superstitem iniquorum precarentur."}, {"milestone": {"@n": "6", "@unit": "chapter"}, "#text": "Fuere qui publici funeris pompam requirerent compararentque quae in Drusum patrem Germanici honora et \nmagnifica Augustus fecisset. ipsum quippe asperrimo \nhiemis Ticinum usque progressum neque abscedentem \na corpore simul urbem intravisse; circumfusas lecto Claudiorum Iuliorumque imagines; defletum in foro, laudatum \npro rostris, cuncta a maioribus reperta aut quae posteri \ninvenerint cumulata: at Germanico ne solitos quidem et \ncuicumque nobili debitos honores contigisse. sane corpus \nob longinquitatem itinerum externis terris quoquo modo \ncrematum: sed tanto plura decora mox tribui par fuisse \nquanto prima fors negavisset. non fratrem nisi unius diei \nvia, non patruum saltem porta tenus obvium. ubi illa \nveterum instituta, propositam toro effigiem, meditata ad \nmemoriam virtutis carmina et laudationes et lacrimas vel \ndoloris imitamenta?"}, {"pb": {"@ed": "oct"}, "milestone": {"@n": "7", "@unit": "chapter"}, "#text": "Gnarum id Tiberio fuit; utque premeret vulgi sermones, monuit edicto multos inlustrium Romanorum ob \nrem publicam obisse, neminem tam flagranti desiderio \ncelebratum. idque et sibi et cunctis egregium si modus \nadiceretur. non enim eadem decora principibus viris et imperatori populo quae modicis domibus aut civitatibus. \nconvenisse recenti dolori luctum et ex maerore solacia; sed \nreferendum iam animum ad firmitudinem, ut quondam \ndivus Iulius amissa unica filia, ut divus Augustus ereptis \nnepotibus abstruserint tristitiam. nil opus vetustioribus exemplis, quotiens populus Romanus cladis exercituum, interitum ducum, funditus amissas nobilis familias constanter  \ntulerit. principes mortalis, rem publicam aeternam esse. \nproin repeterent sollemnia, et quia ludorum Megalesium \nspectaculum suberat, etiam voluptates resumerent."}, {"milestone": {"@n": "8", "@unit": "chapter"}, "#text": "Tum exuto iustitio reditum ad munia, et Drusus Illyricos ad exercitus profectus est, erectis omnium animis \npetendae e Pisone ultionis et crebro questu, quod vagus \ninterim per amoena Asiae atque Achaiae adroganti et subdola mora scelerum probationes subverteret. nam vulgatum erat missam, ut dixi, a Cn. Sentio famosam veneficiis \nMartinam subita morte Brundisii extinctam, venenumque \nnodo crinium eius occultatum nec ulla in corpore signa \nsumpti exitii reperta."}, {"milestone": {"@n": "9", "@unit": "chapter"}, "#text": "At Piso praemisso in urbem filio datisque mandatis \nper quae principem molliret ad Drusum pergit, quem haud \nfratris interitu trucem quam remoto aemulo aequiorem sibi \nsperabat. Tiberius quo integrum iudicium ostentaret, exceptum comiter iuvenem sueta erga filios familiarum nobilis \nliberalitate auget. Drusus Pisoni, si vera forent quae iacerentur, praecipuum in dolore suum locum respondit: sed \nmalle falsa et inania nec cuiquam mortem Germanici exitiosam esse. haec palam et vitato omni secreto; neque dubitabantur praescripta ei a Tiberio, cum incallidus alioqui et \nfacilis iuventa senilibus tum artibus uteretur."}, {"pb": {"@ed": "oct"}, "milestone": {"@n": "10", "@unit": "chapter"}, "#text": "Piso Delmatico mari tramisso relictisque apud Anconam navibus per Picenum ac mox Flaminiam viam adsequitur legionem, quae e Pannonia in urbem, dein praesidio \nAfricae ducebatur: eaque res agitata rumoribus ut in \nagmine atque itinere crebro se militibus ostentavisset. ab \nNarnia, vitandae suspicionis an quia pavidis consilia in \nincerto sunt, Nare ac mox Tiberi devectus auxit vulgi iras, \nquia navem tumulo Caesarum adpulerat dieque et ripa \nfrequenti, magno clientium agmine ipse, feminarum comi-  \ntatu Plancina et vultu alacres incessere. fuit inter inritamenta invidiae domus foro imminens festa ornatu conviviumque et epulae et celebritate loci nihil occultum."}, {"milestone": {"@n": "11", "@unit": "chapter"}, "#text": "Postera die Fulcinius Trio Pisonem apud consules \npostulavit. contra Vitellius ac Veranius ceterique Germanicum comitati tendebant, nullas esse partis Trioni; neque \nse accusatores sed rerum indices et testis mandata Germanici perlaturos. ille dimissa eius causae delatione, ut \npriorem vitam accusaret obtinuit, petitumque est a principe \ncognitionem exciperet. quod ne reus quidem abnuebat, \nstudia populi et patrum metuens: contra Tiberium spernendis rumoribus validum et conscientiae matris innexum \nesse; veraque aut in deterius credita iudice ab uno facilius \ndiscerni, odium et invidiam apud multos valere. haud \nfallebat Tiberium moles cognitionis quaque ipse fama distraheretur. igitur paucis familiarium adhibitis minas accusantium et hinc preces audit integramque causam ad \nsenatum remittit."}, {"milestone": {"@n": "12", "@unit": "chapter"}, "#text": "Atque interim Drusus rediens Illyrico, quamquam \npatres censuissent ob receptum Maroboduum et res priore \naestate gestas ut ovans iniret, prolato honore urbem intravit. \npost quae reo L. Arruntium, P. Vinicium, Asinium Gallum, \nAeserninum Marcellum, Sex. Pompeium patronos petenti \niisque diversa excusantibus M'. Lepidus et L. Piso et Livineius Regulus adfuere, arrecta omni civitate, quanta fides \namicis Germanici, quae fiducia reo; satin cohiberet ac \npremeret sensus suos Tiberius. haud alias intentior populus plus sibi in principem occultae vocis aut suspicacis \nsilentii permisit."}, {"pb": {"@ed": "oct"}, "milestone": {"@n": "13", "@unit": "chapter"}, "#text": "Die senatus Caesar orationem habuit meditato tem-  \nperamento. patris sui legatum atque amicum Pisonem \nfuisse adiutoremque Germanico datum a se auctore senatu \nrebus apud Orientem administrandis. illic contumacia et \ncertaminibus asperasset iuvenem exituque eius laetatus esset \nan scelere extinxisset, integris animis diiudicandum. 'nam \nsi legatus officii terminos, obsequium erga imperatorem \nexuit eiusdemque morte et luctu meo laetatus est, odero \nseponamque a domo mea et privatas inimicitias non vi \nprincipis ulciscar: sin facinus in cuiuscumque mortalium \nnece vindicandum detegitur, vos vero et liberos Germanici \net nos parentes iustis solaciis adficite. simulque illud reputate, turbide et seditiose tractaverit exercitus Piso, quaesita \nsint per ambitionem studia militum, armis repetita provincia, \nan falsa haec in maius vulgaverint accusatores, quorum ego \nnimiis studiis iure suscenseo. nam quo pertinuit nudare \ncorpus et contrectandum vulgi oculis permittere differrique \netiam per externos tamquam veneno interceptus esset, si \nincerta adhuc ista et scrutanda sunt? defleo equidem \nfilium meum semperque deflebo: sed neque reum prohibeo quo minus cuncta proferat, quibus innocentia eius \nsublevari aut, si qua fuit iniquitas Germanici, coargui possit, \nvosque oro ne, quia dolori meo causa conexa est, obiecta \ncrimina pro adprobatis accipiatis. si quos propinquus sanguis aut fides sua patronos dedit, quantum quisque eloquentia et cura valet, iuvate periclitantem: ad eundem \nlaborem, eandem constantiam accusatores hortor. id solum \nGermanico super leges praestiterimus, quod in curia potius \nquam in foro, apud senatum quam apud iudices de morte \neius anquiritur: cetera pari modestia tractentur. nemo \nDrusi lacrimas, nemo maestitiam meam spectet, nec si qua \nin nos adversa finguntur.'"}, {"pb": {"@ed": "oct"}, "milestone": {"@n": "14", "@unit": "chapter"}, "#text": "Exim biduum criminibus obiciendis statuitur utque  \nsex dierum spatio interiecto reus per triduum defenderetur. \ntum Fulcinius vetera et inania orditur, ambitiose avareque \nhabitam Hispaniam; quod neque convictum noxae reo si \nrecentia purgaret, neque defensum absolutioni erat si teneretur maioribus flagitiis. post quem Servaeus et Veranius \net Vitellius consimili studio et multa eloquentia Vitellius \nobiecere odio Germanici et rerum novarum studio Pisonem \nvulgus militum per licentiam et sociorum iniurias eo usque \nconrupisse ut parens legionum a deterrimis appellaretur; \ncontra in optimum quemque, maxime in comites et amicos \nGermanici saevisse; postremo ipsum devotionibus et veneno peremisse; sacra hinc et immolationes nefandas ipsius \natque Plancinae, petitam armis rem publicam, utque reus \nagi posset, acie victum."}, {"pb": {"@ed": "oct"}, "milestone": {"@n": "15", "@unit": "chapter"}, "#text": "Defensio in ceteris trepidavit; nam neque ambitionem militarem neque provinciam pessimo cuique obnoxiam, \nne contumelias quidem adversum imperatorem infitiari poterat: solum veneni crimen visus est diluisse, quod ne \naccusatores quidem satis firmabant, in convivio Germanici, \ncum super eum Piso discumberet, infectos manibus eius cibos \narguentes. quippe absurdum videbatur inter aliena servitia \net tot adstantium visu, ipso Germanico coram, id ausum; offerebatque familiam reus et ministros in tormenta flagitabat. \nsed iudices per diversa implacabiles erant, Caesar ob bellum \nprovinciae inlatum, senatus numquam satis credito sine \nfraude Germanicum interisse. * * scripsissent expostulantes, \nquod haud minus Tiberius quam Piso abnuere. simul populi \nante curiam voces audiebantur: non temperaturos manibus \nsi patrum sententias evasisset. effigiesque Pisonis traxerant in Gemonias ac divellebant, ni iussu principis protectae \nrepositaeque forent. igitur inditus lecticae et a tribuno  \npraetoriae cohortis deductus est vario rumore custos saluti \nan mortis exactor sequeretur."}, {"milestone": {"@n": "16", "@unit": "chapter"}, "#text": "Eadem Plancinae invidia, maior gratia; eoque ambiguum habebatur quantum Caesari in eam liceret. atque \nipsa, donec mediae Pisoni spes, sociam se cuiuscumque \nfortunae et si ita ferret comitem exitii promittebat: ut \nsecretis Augustae precibus veniam obtinuit, paulatim segregari a marito, dividere defensionem coepit. quod reus \npostquam sibi exitiabile intellegit, an adhuc experiretur \ndubitans, hortantibus filiis durat mentem senatumque rursum ingreditur; redintegratamque accusationem, infensas \npatrum voces, adversa et saeva cuncta perpessus, nullo \nmagis exterritus est quam quod Tiberium sine miseratione, \nsine ira, obstinatum clausumque vidit, ne quo adfectu perrumperetur. relatus domum, tamquam defensionem in \nposterum meditaretur, pauca conscribit obsignatque et \nliberto tradit; tum solita curando corpori exequitur. dein \nmultam post noctem, egressa cubiculo uxore, operiri foris \niussit; et coepta luce perfosso iugulo, iacente humi gladio, \nrepertus est."}, {"pb": {"@ed": "oct"}, "milestone": {"@n": "17", "@unit": "chapter"}, "#text": "Audire me memini ex senioribus visum saepius inter \nmanus Pisonis libellum quem ipse non vulgaverit; sed \namicos eius dictitavisse, litteras Tiberii et mandata in Germanicum contineri, ac destinatum promere apud patres \nprincipemque arguere, ni elusus a Seiano per vana promissa foret; nec illum sponte extinctum verum immisso percussore. quorum neutrum adseveraverim: neque tamen \nocculere debui narratum ab iis qui nostram ad iuventam \nduraverunt. Caesar flexo in maestitiam ore suam invidiam \ntali morte quaesitam apud senatum . . . . . crebrisque interrogationibus exquirit qualem Piso diem supremum noctemque  \nexegisset. atque illo pleraque sapienter quaedam inconsultius respondente, recitat codicillos a Pisone in hunc \nferme modum compositos: 'conspiratione inimicorum et \ninvidia falsi criminis oppressus, quatenus veritati et innocentiae meae nusquam locus est, deos inmortalis testor \nvixisse me, Caesar, cum fide adversum te neque alia in \nmatrem tuam pietate; vosque oro liberis meis consulatis, \nex quibus Cn. Piso qualicumque fortunae meae non est \nadiunctus, cum omne hoc tempus in urbe egerit, M. Piso \nrepetere Syriam dehortatus est. atque utinam ego potius \nfilio iuveni quam ille patri seni cessisset. eo impensius precor ne meae pravitatis poenas innoxius luat. per quinque \net quadraginta annorum obsequium, per collegium consulatus quondam divo Augusto parenti tuo probatus et tibi \namicus nec quicquam post haec rogaturus salutem infelicis \nfilii rogo.' de Plancina nihil addidit."}, {"pb": {"@ed": "oct"}, "milestone": {"@n": "18", "@unit": "chapter"}, "#text": "Post quae Tiberius adulescentem crimine civilis belli \npurgavit, patris quippe iussa nec potuisse filium detrectare, \nsimul nobilitatem domus, etiam ipsius quoquo modo meriti \ngravem casum miseratus. pro Plancina cum pudore et \nflagitio disseruit, matris preces obtendens, in quam optimi \ncuiusque secreti questus magis ardescebant. id ergo fas \naviae interfectricem nepotis adspicere, adloqui, eripere \nsenatui. quod pro omnibus civibus leges obtineant uni \nGermanico non contigisse. Vitellii et Veranii voce defletum Caesarem, ab imperatore et Augusta defensam Plancinam. proinde venena et artes tam feliciter expertas verteret \nin Agrippinam, in liberos eius, egregiamque aviam ac patruum sanguine miserrimae domus exsatiaret. biduum \nsuper hac imagine cognitionis absumptum, urgente Tiberio \nliberos Pisonis matrem uti tuerentur. et cum accusatores \nac testes certatim perorarent respondente nullo, miseratio  \nquam invidia augebatur. primus sententiam rogatus Aurelius Cotta consul (nam referente Caesare magistratus eo \netiam munere fungebantur) nomen Pisonis radendum fastis \ncensuit, partem bonorum publicandam, pars ut Cn. Pisoni \nfilio concederetur isque praenomen mutaret; M. Piso exuta \ndignitate et accepto quinquagies sestertio in decem annos \nrelegaretur, concessa Plancinae incolumitate ob preces \nAugustae."}, {"milestone": {"@n": "19", "@unit": "chapter"}, "#text": "Multa ex ea sententia mitigata sunt a principe: ne \nnomen Pisonis fastis eximeretur, quando M. Antonii qui \nbellum patriae fecisset, Iulli Antonii qui domum Augusti \nviolasset, manerent. et M. Pisonem ignominiae exemit \nconcessitque ei paterna bona, satis firmus, ut saepe memoravi, adversum pecuniam et tum pudore absolutae Plancinae placabilior. atque idem, cum Valerius Messalinus \nsignum aureum in aede Martis Vltoris, Caecina Severus \naram ultioni statuendam censuissent, prohibuit, ob externas ea victorias sacrari dictitans, domestica mala tristitia \noperienda. addiderat Messalinus Tiberio et Augustae et \nAntoniae et Agrippinae Drusoque ob vindictam Germanici \ngratis agendas omiseratque Claudii mentionem. et Messalinum quidem L. Asprenas senatu coram percontatus est \nan prudens praeterisset; ac tum demum nomen Claudii \nadscriptum est. mihi quanto plura recentium seu veterum \nrevolvo tanto magis ludibria rerum mortalium cunctis in \nnegotiis obversantur. quippe fama spe veneratione potius \nomnes destinabantur imperio quam quem futurum principem \nfortuna in occulto tenebat."}, {"pb": {"@ed": "oct"}, "milestone": {"@n": "20", "@unit": "chapter"}, "#text": "Paucis post diebus Caesar auctor senatui fuit Vitellio \natque Veranio et Servaeo sacerdotia tribuendi: Fulcinio \nsuffragium ad honores pollicitus monuit ne facundiam  \nviolentia praecipitaret. is finis fuit ulciscenda Germanici \nmorte, non modo apud illos homines qui tum agebant etiam \nsecutis temporibus vario rumore iactata. adeo maxima \nquaeque ambigua sunt, dum alii quoquo modo audita pro \ncompertis habent, alii vera in contrarium vertunt, et gliscit \nutrumque posteritate. at Drusus urbe egressus repetendis \nauspiciis mox ovans introiit. paucosque post dies Vipsania \nmater eius excessit, una omnium Agrippae liberorum miti \nobitu: nam ceteros manifestum ferro vel creditum est \nveneno aut fame extinctos."}, {"milestone": {"@n": "21", "@unit": "chapter"}, "#text": "Eodem anno Tacfarinas, quem priore aestate pulsum \na Camillo memoravi, bellum in Africa renovat, vagis primum populationibus et ob pernicitatem inultis, dein vicos \nexcindere, trahere gravis praedas; postremo haud procul \nPagyda flumine cohortem Romanam circumsedit. praeerat \ncastello Decrius impiger manu, exercitus militia et illam \nobsidionem flagitii ratus. is cohortatus milites, ut copiam \npugnae in aperto faceret aciem pro castris instruit. primoque impetu pulsa cohorte promptus inter tela occursat \nfugientibus, increpat signiferos quod inconditis aut desertoribus miles Romanus terga daret; simul exceptat vulnera \net quamquam transfosso oculo adversum os in hostem \nintendit neque proelium omisit donec desertus suis caderet."}, {"pb": {"@ed": "oct"}, "milestone": {"@n": "22", "@unit": "chapter"}, "#text": "Quae postquam L. Apronio (nam Camillo successerat) comperta, magis dedecore suorum quam gloria hostis \nanxius, raro ea tempestate et e vetere memoria facinore \ndecumum quemque ignominiosae cohortis sorte ductos fusti \nnecat. tantumque severitate profectum ut vexillum veteranorum, non amplius quingenti numero, easdem Tacfarinatis copias praesidium cui Thala nomen adgressas fude-  \nrint. quo proelio Rufus Helvius gregarius miles servati \ncivis decus rettulit donatusque est ab Apronio torquibus et \nhasta. Caesar addidit civicam coronam, quod non eam \nquoque Apronius iure proconsulis tribuisset questus magis \nquam offensus. sed Tacfarinas perculsis Numidis et obsidia aspernantibus spargit bellum, ubi instaretur cedens ac \nrursum in terga remeans. et dum ea ratio barbaro fuit, \ninritum fessumque Romanum impune ludificabatur: postquam deflexit ad maritimos locos, inligatus praeda stativis \ncastris adhaerebat, missu patris Apronius Caesianus cum \nequite et cohortibus auxiliariis, quis velocissimos legionum \naddiderat, prosperam adversum Numidas pugnam facit \npellitque in deserta."}, {"milestone": {"@n": "23", "@unit": "chapter"}, "#text": "At Romae Lepida, cui super Aemiliorum decus \nL. Sulla et Cn. Pompeius proavi erant, defertur simulavisse \npartum ex P. Quirinio divite atque orbo. adiciebantur \nadulteria venena quaesitumque per Chaldaeos in domum \nCaesaris, defendente ream Manio Lepido fratre. Quirinius \npost dictum repudium adhuc infensus quamvis infami ac \nnocenti miserationem addiderat. haud facile quis dispexerit illa in cognitione mentem principis: adeo vertit ac \nmiscuit irae et clementiae signa. deprecatus primo senatum ne maiestatis crimina tractarentur, mox M. Servilium \ne consularibus aliosque testis inlexit ad proferenda quae \nvelut reicere voluerat. idemque servos Lepidae, cum militari custodia haberentur, transtulit ad consules neque per \ntormenta interrogari passus est de iis quae ad domum suam \npertinerent. exemit etiam Drusum consulem designatum \ndicendae primo loco sententiae; quod alii civile rebantur, \nne ceteris adsentiendi necessitas fieret, quidam ad saevitiam \ntrahebant: neque enim cessurum nisi damnandi officio."}, {"pb": {"@ed": "oct"}, "milestone": {"@n": "24", "@unit": "chapter"}, "#text": "Lepida ludorum diebus qui cognitionem intervene-  \nrant theatrum cum claris feminis ingressa, lamentatione \nflebili maiores suos ciens ipsumque Pompeium, cuius ea \nmonimenta et adstantes imagines visebantur, tantum misericordiae permovit ut effusi in lacrimas saeva et detestanda \nQuirinio clamitarent, cuius senectae atque orbitati et obscurissimae domui destinata quondam uxor L. Caesari ac divo \nAugusto nurus dederetur. dein tormentis servorum patefacta sunt flagitia itumque in sententiam Rubelli Blandi \na quo aqua atque igni arcebatur. huic Drusus adsensit \nquamquam alii mitius censuissent. mox Scauro, qui filiam \nex ea genuerat, datum ne bona publicarentur. tum demum \naperuit Tiberius compertum sibi etiam ex P. Quirinii servis \nveneno eum a Lepida petitum."}, {"pb": {"@ed": "oct"}, "milestone": {"@n": "25", "@unit": "chapter"}, "#text": "Inlustrium domuum adversa (etenim haud multum \ndistanti tempore Calpurnii Pisonem, Aemilii Lepidam amiserant) solacio adfecit D. Silanus Iuniae familiae redditus. \ncasum eius paucis repetam. ut valida divo Augusto in rem \npublicam fortuna ita domi improspera fuit ob impudicitiam \nfiliae ac neptis quas urbe depulit, adulterosque earum morte \naut fuga punivit. nam culpam inter viros ac feminas vulgatam gravi nomine laesarum religionum ac violatae maiestatis appellando clementiam maiorum suasque ipse leges \negrediebatur. sed aliorum exitus simul cetera illius aetatis \nmemorabo si effectis in quae tetendi plures ad curas vitam \nproduxero. D. Silanus in nepti Augusti adulter, quamquam non ultra foret saevitum quam ut amicitia Caesaris \nprohiberetur, exilium sibi demonstrari intellexit, nec nisi \nTiberio imperitante deprecari senatum ac principem ausus \nest M. Silani fratris potentia, qui per insignem nobilitatem \net eloquentiam praecellebat. sed Tiberius gratis agenti \nSilano patribus coram respondit se quoque laetari quod \nfrater eius e peregrinatione longinqua revertisset, idque  \niure licitum quia non senatus consulto non lege pulsus \nforet: sibi tamen adversus eum integras parentis sui offensiones neque reditu Silani dissoluta quae Augustus voluisset. \nfuit posthac in urbe neque honores adeptus est."}, {"milestone": {"@n": "26", "@unit": "chapter"}, "#text": "Relatum dein de moderanda Papia Poppaea, quam \nsenior Augustus post Iulias rogationes incitandis caelibum \npoenis et augendo aerario sanxerat. nec ideo coniugia et \neducationes liberum frequentabantur praevalida orbitate: \nceterum multitudo periclitantium gliscebat, cum omnis \ndomus delatorum interpretationibus subverteretur, utque \nantehac flagitiis ita tunc legibus laborabatur. ea res admonet ut de principiis iuris et quibus modis ad hanc multitudinem infinitam ac varietatem legum perventum sit \naltius disseram."}, {"milestone": {"@n": "27", "@unit": "chapter"}, "#text": "Vetustissimi mortalium, nulla adhuc mala libidine, \nsine probro, scelere eoque sine poena aut coercitionibus \nagebant. neque praemiis opus erat cum honesta suopte \ningenio peterentur; et ubi nihil contra morem cuperent, \nnihil per metum vetabantur. at postquam exui aequalitas \net pro modestia ac pudore ambitio et vis incedebat, provenere dominationes multosque apud populos aeternum \nmansere. quidam statim aut postquam regum pertaesum \nleges maluerunt. hae primo rudibus hominum animis simplices erant; maximeque fama celebravit Cretensium, quas \nMinos, Spartanorum, quas Lycurgus, ac mox Atheniensibus \nquaesitiores iam et plures Solo perscripsit. nobis Romulus \nut libitum imperitaverat: dein Numa religionibus et divino \niure populum devinxit, repertaque quaedam a Tullo et \nAnco. sed praecipuus Servius Tullius sanctor legum fuit \nquis etiam reges obtemperarent."}, {"pb": {"@ed": "oct"}, "milestone": {"@n": "28", "@unit": "chapter"}, "#text": "Pulso Tarquinio adversum patrum factiones multa  \npopulus paravit tuendae libertatis et firmandae concordiae, \ncreatique decemviri et accitis quae usquam egregia compositae duodecim tabulae, finis aequi iuris. nam secutae \nleges etsi aliquando in maleficos ex delicto, saepius tamen \ndissensione ordinum et apiscendi inlicitos honores aut pellendi claros viros aliaque ob prava per vim latae sunt. hinc \nGracchi et Saturnini turbatores plebis nec minor largitor \nnomine senatus Drusus; corrupti spe aut inlusi per intercessionem socii. ac ne bello quidem Italico, mox civili \nomissum quin multa et diversa sciscerentur, donec L. Sulla \ndictator abolitis vel conversis prioribus, cum plura addidisset, otium eius rei haud in longum paravit, statim turbidis Lepidi rogationibus neque multo post tribunis reddita \nlicentia quoquo vellent populum agitandi. iamque non \nmodo in commune sed in singulos homines latae quaestiones, et corruptissima re publica plurimae leges."}, {"pb": {"@ed": "oct"}, "milestone": {"@n": "29", "@unit": "chapter"}, "#text": "Tum Cn. Pompeius, tertium consul corrigendis moribus delectus et gravior remediis quam delicta erant \nsuarumque legum auctor idem ac subversor, quae armis \ntuebatur armis amisit. exim continua per viginti annos \ndiscordia, non mos, non ius; deterrima quaeque impune \nac multa honesta exitio fuere. sexto demum consulatu \nCaesar Augustus, potentiae securus, quae triumviratu iusserat abolevit deditque iura quis pace et principe uteremur. \nacriora ex eo vincla, inditi custodes et lege Papia Poppaea \npraemiis inducti ut, si a privilegiis parentum cessaretur, \nvelut parens omnium populus vacantia teneret. sed altius \npenetrabant urbemque et Italiam et quod usquam civium \ncorripuerant, multorumque excisi status. et terror omnibus \nintentabatur ni Tiberius statuendo remedio quinque consularium, quinque e praetoriis, totidem e cetero senatu sorte \nduxisset apud quos exsoluti plerique legis nexus modicum \nin praesens levamentum fuere."}, {"milestone": {"@n": "30", "@unit": "chapter"}, "#text": "Per idem tempus Neronem e liberis Germanici iam \ningressum iuventam commendavit patribus, utque munere \ncapessendi vigintiviratus solveretur et quinquennio maturius \nquam per leges quaesturam peteret non sine inrisu audientium postulavit. praetendebat sibi atque fratri decreta \neadem petente Augusto. sed neque tum fuisse dubitaverim qui eius modi preces occulti inluderent: ac tamen \ninitia fastigii Caesaribus erant magisque in oculis vetus \nmos, et privignis cum vitrico levior necessitudo quam avo \nadversum nepotem. additur pontificatus et quo primum \ndie forum ingressus est congiarium plebi admodum laetae \nquod Germanici stirpem iam puberem aspiciebat. auctum \ndehinc gaudium nuptiis Neronis et Iuliae Drusi filiae. utque haec secundo rumore ita adversis animis acceptum \nquod filio Claudii socer Seianus destinaretur. polluisse \nnobilitatem familiae videbatur suspectumque iam nimiae \nspei Seianum ultra extulisse."}, {"pb": {"@ed": "oct"}, "milestone": {"@n": "31", "@unit": "chapter"}, "#text": "Fine anni concessere vita insignes viri L. Volusius \net Sallustius Crispus. Volusio vetus familia neque tamen \npraeturam egressa: ipse consulatum intulit, censoria etiam \npotestate legendis equitum decuriis functus, opumque quis \ndomus illa immensum viguit primus adcumulator. Crispum \nequestri ortum loco C. Sallustius, rerum Romanarum florentissimus auctor, sororis nepotem in nomen adscivit. atque \nille, quamquam prompto ad capessendos honores aditu, \nMaecenatem aemulatus sine dignitate senatoria multos \ntriumphalium consulariumque potentia antiit, diversus a \nveterum instituto per cultum et munditias copiaque et affluentia luxu propior. suberat tamen vigor animi ingentibus \nnegotiis par, eo acrior quo somnum et inertiam magis osten-  \ntabat. igitur incolumi Maecenate proximus, mox praecipuus, \ncui secreta imperatorum inniterentur, et interficiendi Postumi Agrippae conscius, aetate provecta speciem magis in \namicitia principis quam vim tenuit. idque et Maecenati \nacciderat, fato potentiae raro sempiternae, an satias capit aut \nillos cum omnia tribuerunt aut hos cum iam nihil reliquum \nest quod cupiant."}, {"milestone": {"@n": "32", "@unit": "chapter"}, "#text": "Sequitur Tiberi quartus, Drusi secundus consulatus, \npatris atque filii collegio insignis. nam triennio ante Germanici cum Tiberio idem honor neque patruo laetus neque \nnatura tam conexus fuerat. eius anni principio Tiberius \nquasi firmandae valetudini in Campaniam concessit, longam \net continuam absentiam paulatim meditans, sive ut amoto \npatre Drusus munia consulatus solus impleret. ac forte \nparva res magnum ad certamen progressa praebuit iuveni \nmateriem apiscendi favoris. Domitius Corbulo praetura \nfunctus de L. Sulla nobili iuvene questus est apud senatum \nquod sibi inter spectacula gladiatorum loco non decessisset. \npro Corbulone aetas, patrius mos, studia seniorum erant: \ncontra Mamercus Scaurus et L. Arruntius aliique Sullae \npropinqui nitebantur. certabantque orationibus et memorabantur exempla maiorum qui iuventutis inreverentiam \ngravibus decretis notavissent, donec Drusus apta temperandis animis disseruit; et satisfactum Corbuloni per Mamercum qui patruus simul ac vitricus Sullae et oratorum <ea> \naetate uberrimus erat. idem Corbulo plurima per Italiam \nitinera fraude mancipum et incuria magistratuum interrupta \net impervia clamitando, executionem eius negotii libens \nsuscepit; quod haud perinde publice usui habitum quam \nexitiosum multis quorum in pecuniam atque famam damnationibus et hasta saeviebat."}, {"pb": {"@ed": "oct"}, "milestone": {"@n": "33", "@unit": "chapter"}, "#text": "Neque multo post missis ad senatum litteris Tiberius  \nmotam rursum Africam incursu Tacfarinatis docuit, iudicioque patrum deligendum pro consule gnarum militiae, corpore \nvalidum et bello suffecturum. quod initium Sex. Pompeius agitandi adversus Marcum Lepidum odii nanctus, ut \nsocordem, inopem et maioribus suis dedecorum eoque \netiam Asiae sorte depellendum incusavit, adverso senatu \nqui Lepidum mitem magis quam ignavum, paternas ei \nangustias et nobilitatem sine probro actam honori quam \nignominiae habendam ducebat. igitur missus in Asiam et \nde Africa decretum ut Caesar legeret cui mandanda foret."}, {"milestone": {"@n": "34", "@unit": "chapter"}, "#text": "Inter quae Severus Caecina censuit ne quem magistratum cui provincia obvenisset uxor comitaretur, multum \nante repetito concordem sibi coniugem et sex partus enixam, \nseque quae in publicum statueret domi servavisse, cohibita \nintra Italiam, quamquam ipse pluris per provincias quadraginta stipendia explevisset. haud enim frustra placitum \nolim ne feminae in socios aut gentis externas traherentur: \ninesse mulierum comitatui quae pacem luxu, bellum formidine morentur et Romanum agmen ad similitudinem \nbarbari incessus convertant. non imbecillum tantum et \nimparem laboribus sexum sed, si licentia adsit, saevum, \nambitiosum, potestatis avidum; incedere inter milites, habere ad manum centuriones; praesedisse nuper feminam \nexercitio cohortium, decursu legionum. cogitarent ipsi \nquotiens repetundarum aliqui arguerentur plura uxoribus \nobiectari: his statim adhaerescere deterrimum quemque \nprovincialium, ab his negotia suscipi, transigi; duorum \negressus coli, duo esse praetoria, pervicacibus magis et \nimpotentibus mulierum iussis quae Oppiis quondam aliisque legibus constrictae nunc vinclis exolutis domos, fora, \niam et exercitus regerent."}, {"pb": {"@ed": "oct"}, "milestone": {"@n": "35", "@unit": "chapter"}, "#text": "Paucorum haec adsensu audita: plures obturbabant \nneque relatum de negotio neque Caecinam dignum tantae \nrei censorem. mox Valerius Messalinus, cui parens Mes-  \nsala ineratque imago paternae facundiae, respondit multa \nduritiae veterum <in> melius et laetius mutata; neque enim, \nut olim, obsideri urbem bellis aut provincias hostilis esse. \net pauca feminarum necessitatibus concedi quae ne coniugum quidem penatis, adeo socios non onerent; cetera \npromisca cum marito nec ullum in eo pacis impedimentum. bella plane accinctis obeunda: sed revertentibus post \nlaborem quod honestius quam uxorium levamentum? at \nquasdam in ambitionem aut avaritiam prolapsas. quid? \nipsorum magistratuum nonne plerosque variis libidinibus \nobnoxios? non tamen ideo neminem in provinciam mitti. \ncorruptos saepe pravitatibus uxorum maritos: num ergo \nomnis caelibes integros? placuisse quondam Oppias leges, \nsic temporibus rei publicae postulantibus: remissum aliquid postea et mitigatum, quia expedierit. frustra nostram \nignaviam alia ad vocabula transferri: nam viri in eo culpam \nsi femina modum excedat. porro ob unius aut alterius \nimbecillum animum male eripi maritis consortia rerum secundarum adversarumque. simul sexum natura invalidum \ndeseri et exponi suo luxu, cupidinibus alienis. vix praesenti custodia manere inlaesa coniugia: quid fore si per \npluris annos in modum discidii oblitterentur? sic obviam \nirent iis quae alibi peccarentur ut flagitiorum urbis meminissent. addidit pauca Drusus de matrimonio suo; nam \nprincipibus adeunda saepius longinqua imperii. quoties \ndivum Augustum in Occidentem atque Orientem meavisse \ncomite Livia! se quoque in Illyricum profectum et, si ita \nconducat, alias ad gentis iturum, haud semper aequo animo \nsi ab uxore carissima et tot communium liberorum parente \ndivelleretur. sic Caecinae sententia elusa."}, {"pb": {"@ed": "oct"}, "milestone": {"@n": "36", "@unit": "chapter"}, "#text": "Et proximo senatus die Tiberius per litteras, castigatis  \noblique patribus quod cuncta curarum ad principem reicerent, \nM'. Lepidum et Iunium Blaesum nominavit ex quis pro \nconsule Africae legeretur. tum audita amborum verba, \nintentius excusante se Lepido, cum valetudinem corporis, \naetatem liberum, nubilem filiam obtenderet, intellegereturque etiam quod silebat, avunculum esse Seiani Blaesum atque eo praevalidum. respondit Blaesus specie recusantis \nsed neque eadem adseveratione et consensu adulantium \nadiutus est."}, {"milestone": {"@n": "37", "@unit": "chapter"}, "#text": "Exim promptum quod multorum intimis questibus \ntegebatur. incedebat enim deterrimo cuique licentia impune \nprobra et invidiam in bonos excitandi arrepta imagine Caesaris; libertique etiam ac servi, patrono vel domino cum \nvoces, cum manus intentarent, ultro metuebantur. igitur C. \nCestius senator disseruit principes quidem instar deorum \nesse, sed neque a diis nisi iustas supplicum preces audiri \nneque quemquam in Capitolium aliave urbis templa perfugere ut eo subsidio ad flagitia utatur. abolitas leges et funditus versas, ubi in foro, in limine curiae ab Annia Rufilla, \nquam fraudis sub iudice damnavisset, probra sibi et minae \nintendantur, neque ipse audeat ius experiri ob effigiem imperatoris oppositam. haud dissimilia alii et quidam atrociora \ncircumstrepebant, precabanturque Drusum daret ultionis \nexemplum, donec accitam convictamque attineri publica custodia iussit."}, {"pb": {"@ed": "oct"}, "milestone": {"@n": "38", "@unit": "chapter"}, "#text": "Et Considius Aequus et Caelius Cursor equites Romani quod fictis maiestatis criminibus Magium Caecilianum \npraetorem petivissent auctore principe ac decreto senatus \npuniti. utrumque in laudem Drusi trahebatur: ab eo in urbe \ninter coetus et sermones hominum obversante secreta patris \nmitigari. neque luxus in iuvene adeo displicebat: huc potius  \nintenderet, diem aedificationibus noctem conviviis traheret, \nquam solus et nullis voluptatibus avocatus maestam vigilantiam et malas curas exerceret."}, {"milestone": {"@n": "39", "@unit": "chapter"}, "#text": "Non enim Tiberius, non accusatores fatiscebant. \net Ancharius Priscus Caesium Cordum pro consule Cretae \npostulaverat repetundis, addito maiestatis crimine, quod tum \nomnium accusationum complementum erat. Caesar Antistium Veterem e primoribus Macedoniae, absolutum adulterii, increpitis iudicibus ad dicendam maiestatis causam retraxit, ut turbidum et Rhescuporidis consiliis permixtum, \nqua tempestate Cotye [fratre] interfecto bellum adversus nos \nvolverat. igitur aqua et igni interdictum reo, adpositumque \nut teneretur insula neque Macedoniae neque Thraeciae opportuna. nam Thraecia diviso imperio in Rhoemetalcen et liberos Cotyis, quis ob infantiam tutor erat Trebellenus Rufus, \ninsolentia nostri discors agebat neque minus Rhoemetalcen \nquam Trebellenum incusans popularium iniurias inultas \nsinere. Coelaletae Odrusaeque et Dii, validae nationes, \narma cepere, ducibus diversis et paribus inter se per ignobilitatem; quae causa fuit ne in bellum atrox coalescerent. \npars turbant praesentia, alii montem Haemum transgrediuntur ut remotos populos concirent; plurimi ac maxime compositi regem urbemque Philippopolim, a Macedone Philippo \nsitam, circumsidunt."}, {"pb": {"@ed": "oct"}, "milestone": {"@n": "40", "@unit": "chapter"}, "#text": "Quae ubi cognita P. Vellaeo (is proximum exercitum praesidebat), alarios equites ac levis cohortium mittit \nin eos qui praedabundi aut adsumendis auxiliis vagabantur, \nipse robur peditum ad exolvendum obsidium ducit. simulque cuncta prospere acta, caesis populatoribus et dissensione orta apud obsidentis regisque opportuna eruptione et  \nadventu legionis. neque aciem aut proelium dici decuerit in \nquo semermi ac palantes trucidati sunt sine nostro sanguine."}, {"milestone": {"@n": "41", "@unit": "chapter"}, "#text": "Eodem anno Galliarum civitates ob magnitudinem \naeris alieni rebellionem coeptavere, cuius extimulator acerrimus inter Treviros Iulius Florus, apud Aeduos Iulius \nSacrovir. nobilitas ambobus et maiorum bona facta eoque \nRomana civitas olim data, cum id rarum nec nisi virtuti \npretium esset. ii secretis conloquiis, ferocissimo quoque \nadsumpto aut quibus ob egestatem ac metum ex flagitiis \nmaxima peccandi necessitudo, componunt Florus Belgas, \nSacrovir propiores Gallos concire. igitur per conciliabula \net coetus seditiosa disserebant de continuatione tributorum, \ngravitate faenoris, saevitia ac superbia praesidentium, et discordare militem audito Germanici exitio. egregium resumendae libertati tempus, si ipsi florentes quam inops Italia, \nquam inbellis urbana plebes, nihil validum in exercitibus nisi \nquod externum, cogitarent."}, {"milestone": {"@n": "42", "@unit": "chapter"}, "#text": "Haud ferme ulla civitas intacta seminibus eius motus \nfuit: sed erupere primi Andecavi ac Turoni. quorum Andecavos Acilius Aviola legatus excita cohorte quae Lugduni \npraesidium agitabat coercuit. Turoni legionario milite quem \nVisellius Varro inferioris Germaniae legatus miserat oppressi \neodem Aviola duce et quibusdam Galliarum primoribus, qui \ntulere auxilium quo dissimularent defectionem magisque in \ntempore efferrent. spectatus et Sacrovir intecto capite pugnam pro Romanis ciens ostentandae, ut ferebat, virtutis: sed \ncaptivi ne incesseretur telis adgnoscendum se praebuisse \narguebant. consultus super eo Tiberius aspernatus est indicium aluitque dubitatione bellum."}, {"pb": {"@ed": "oct"}, "milestone": {"@n": "43", "@unit": "chapter"}, "#text": "Interim Florus insistere destinatis, pellicere alam \nequitum, quae conscripta e Treviris militia disciplinaque  \nnostra habebatur, ut caesis negotiatoribus Romanis bellum \ninciperet; paucique equitum corrupti, plures in officio mansere. aliud vulgus obaeratorum aut clientium arma cepit; \npetebantque saltus quibus nomen Arduenna, cum legiones \nutroque ab exercitu, quas Visellius et C. Silius adversis itineribus obiecerant, arcuerunt. praemissusque cum delecta \nmanu Iulius Indus e civitate eadem, discors Floro et ob id \nnavandae operae avidior, inconditam multitudinem adhuc disiecit. Florus incertis latebris victores frustratus, postremo \nvisis militibus, qui effugia insederant, sua manu cecidit. isque \nTrevirici tumultus finis."}, {"milestone": {"@n": "44", "@unit": "chapter"}, "#text": "Apud Aeduos maior moles exorta quanto civitas \nopulentior et comprimendi procul praesidium. Augustodunum caput gentis armatis cohortibus Sacrovir occupaverat \n<ut> nobilissimam Galliarum subolem, liberalibus studiis ibi \noperatam, et eo pignore parentes propinquosque eorum adiungeret; simul arma occulte fabricata iuventuti dispertit. \nquadraginta milia fuere, quinta sui parte legionariis armis, \nceteri cum venabulis et cultris quaeque alia venantibus \ntela sunt. adduntur e servitiis gladiaturae destinati quibus more gentico continuum ferri tegimen: cruppellarios \nvocant, inferendis ictibus inhabilis, accipiendis impenetrabilis. augebantur eae copiae vicinarum civitatum ut nondum aperta consensione, ita viritim promptis studiis, et certamine ducum Romanorum, quos inter ambigebatur utroque \nbellum sibi poscente. mox Varro invalidus senecta vigenti \nSilio concessit."}, {"pb": {"@ed": "oct"}, "milestone": {"@n": "45", "@unit": "chapter"}, "#text": "At Romae non Treviros modo et Aeduos sed quattuor et sexaginta Galliarum civitates descivisse, adsumptos  \nin societatem Germanos, dubias Hispanias, cuncta, ut mos \nfamae, in maius credita. optumus quisque rei publicae cura \nmaerebat: multi odio praesentium et cupidine mutationis suis \nquoque periculis laetabantur increpabantque Tiberium quod \nin tanto rerum motu libellis accusatorum insumeret operam. \nan Sacrovirum maiestatis crimine reum in senatu fore? \nextitisse tandem viros qui cruentas epistulas armis cohiberent. miseram pacem vel bello bene mutari. tanto impensius \nin securitatem compositus, neque loco neque vultu mutato, \nsed ut solitum per illos dies egit, altitudine animi, an compererat modica esse et vulgatis leviora."}, {"milestone": {"@n": "46", "@unit": "chapter"}, "#text": "Interim Silius cum legionibus duabus incedens praemissa auxiliari manu vastat Sequanorum pagos qui finium \nextremi et Aeduis contermini sociique in armis erant. mox \nAugustodunum petit propero agmine, certantibus inter se \nsigniferis, fremente etiam gregario milite, ne suetam requiem, \nne spatia noctium opperiretur: viderent modo adversos et \naspicerentur; id satis ad victoriam. duodecimum apud lapidem Sacrovir copiaeque patentibus locis apparuere. in fronte \nstatuerat ferratos, in cornibus cohortis, a tergo semermos. \nipse inter primores equo insigni adire, memorare veteres \nGallorum glorias quaeque Romanis adversa intulissent; quam \ndecora victoribus libertas, quanto intolerantior servitus iterum victis."}, {"pb": {"@ed": "oct"}, "milestone": {"@n": "47", "@unit": "chapter"}, "#text": "Non diu haec nec apud laetos: etenim propinquabat \nlegionum acies, inconditique ac militiae nescii oppidani neque oculis neque auribus satis competebant. contra Silius, \netsi praesumpta spes hortandi causas exemerat, clamitabat \ntamen pudendum ipsis quod Germaniarum victores adversum \nGallos tamquam in hostem ducerentur. 'una nuper cohors \nrebellem Turonum, una ala Trevirum, paucae huius ipsius \nexercitus turmae profligavere Sequanos. quanto pecunia  \ndites et voluptatibus opulentos tanto magis imbellis Aeduos \nevincite et fugientibus consulite.' ingens ad ea clamor et circumfudit eques frontemque pedites invasere, nec cunctatum \napud latera. paulum morae attulere ferrati, restantibus lamminis adversum pila et gladios; set miles correptis securibus \net dolabris, ut si murum perrumperet, caedere tegmina et \ncorpora; quidam trudibus aut furcis inertem molem prosternere, iacentesque nullo ad resurgendum nisu quasi exanimes \nlinquebantur. Sacrovir primo Augustodunum, dein metu deditionis in villam propinquam cum fidissimis pergit. illic sua \nmanu, reliqui mutuis ictibus occidere: incensa super villa \nomnis cremavit."}, {"milestone": {"@n": "48", "@unit": "chapter"}, "#text": "Tum demum Tiberius ortum patratumque bellum senatu scripsit; neque dempsit aut addidit vero, sed fide ac \nvirtute legatos, se consiliis superfuisse. simul causas cur \nnon ipse, non Drusus profecti ad id bellum forent, adiunxit, \nmagnitudinem imperii extollens, neque decorum principibus, \nsi una alterave civitas turbet * * omissa urbe, unde in omnia \nregimen. nunc quia non metu ducatur iturum ut praesentia spectaret componeretque. decrevere patres vota pro \nreditu eius supplicationesque et alia decora. solus Dolabella \nCornelius dum antire ceteros parat absurdam in adulationem progressus, censuit ut ovans e Campania urbem introiret. \nigitur secutae Caesaris litterae quibus se non tam vacuum \ngloria praedicabat ut post ferocissimas gentis perdomitas, \ntot receptos in iuventa aut spretos triumphos, iam senior \nperegrinationis suburbanae inane praemium peteret."}, {"pb": {"@ed": "oct"}, "milestone": {"@n": "49", "@unit": "chapter"}, "#text": "Sub idem tempus ut mors Sulpicii Quirini publicis \nexequiis frequentaretur petivit a senatu. nihil ad veterem \net patriciam Sulpiciorum familiam Quirinius pertinuit, ortus  \napud municipium Lanuvium: sed impiger militiae et acribus \nministeriis consulatum sub divo Augusto, mox expugnatis \nper Ciliciam Homonadensium castellis insignia triumphi \nadeptus, datusque rector G. Caesari Armeniam optinenti. \nTiberium quoque Rhodi agentem coluerat: quod tunc patefecit in senatu, laudatis in se officiis et incusato M. Lollio, \nquem auctorem Gaio Caesari pravitatis et discordiarum \narguebat. sed ceteris haud laeta memoria Quirini erat ob \nintenta, ut memoravi, Lepidae pericula sordidamque et \npraepotentem senectam."}, {"milestone": {"@n": "50", "@unit": "chapter"}, "#text": "Fine anni Clutorium Priscum equitem Romanum, post \ncelebre carmen quo Germanici suprema defleverat, pecunia \ndonatum a Caesare, corripuit delator, obiectans aegro Druso \ncomposuisse quod, si extinctus foret, maiore praemio vulgaretur. id Clutorius in domo P. Petronii socru eius Vitellia \ncoram multisque inlustribus feminis per vaniloquentiam legerat. ut delator extitit, ceteris ad dicendum testimonium \nexterritis, sola Vitellia nihil se audivisse adseveravit. sed \narguentibus ad perniciem plus fidei fuit, sententiaque \nHaterii Agrippae consulis designati indictum reo ultimum \nsupplicium."}, {"pb": {"@ed": "oct"}, "milestone": {"@n": "51", "@unit": "chapter"}, "#text": "Contra M'. Lepidus in hunc modum exorsus est: 'si, \npatres conscripti, unum id spectamus, quam nefaria voce \nClutorius Priscus mentem suam et auris hominum polluerit, \nneque carcer neque laqueus, ne serviles quidem cruciatus \nin eum suffecerint. sin flagitia et facinora sine modo sunt, \nsuppliciis ac remediis principis moderatio maiorumque et \nvestra exempla temperant et vana a scelestis, dicta a maleficiis differunt, est locus sententiae per quam neque huic delictum impune sit et nos clementiae simul ac severitatis non  \npaeniteat. saepe audivi principem nostrum conquerentem \nsi quis sumpta morte misericordiam eius praevenisset. vita \nClutorii in integro est, qui neque servatus in periculum rei \npublicae neque interfectus in exemplum ibit. studia illi ut \nplena vaecordiae, ita inania et fluxa sunt; nec quicquam \ngrave ac serium ex eo metuas qui suorum ipse flagitiorum \nproditor non virorum animis sed muliercularum adrepit. \ncedat tamen urbe et bonis amissis aqua et igni arceatur: \nquod perinde censeo ac si lege maiestatis teneretur.'"}, {"milestone": {"@n": "52", "@unit": "chapter"}, "#text": "Solus Lepido Rubellius Blandus e consularibus adsensit: ceteri sententiam Agrippae secuti, ductusque in \ncarcerem Priscus ac statim exanimatus. id Tiberius solitis \nsibi ambagibus apud senatum incusavit, cum extolleret \npietatem quamvis modicas principis iniurias acriter ulciscentium, deprecaretur tam praecipitis verborum poenas, \nlaudaret Lepidum neque Agrippam argueret. igitur factum \nsenatus consultum ne decreta patrum ante diem <decimum> \nad aerarium deferrentur idque vitae spatium damnatis prorogaretur. sed non senatui libertas ad paenitendum erat \nneque Tiberius interiectu temporis mitigabatur."}, {"pb": {"@ed": "oct"}, "milestone": {"@n": "53", "@unit": "chapter"}, "#text": "C. Sulpicius D. Haterius consules sequuntur, inturbidus externis rebus annus, domi suspecta severitate \nadversum luxum qui immensum proruperat ad cuncta quis \npecunia prodigitur. sed alia sumptuum quamvis graviora \ndissimulatis plerumque pretiis occultabantur; ventris et \nganeae paratus adsiduis sermonibus vulgati fecerant curam \nne princeps antiquae parsimoniae durius adverteret. nam \nincipiente C. Bibulo ceteri quoque aediles disseruerant, \nsperni sumptuariam legem vetitaque utensilium pretia augeri \nin dies nec mediocribus remediis sisti posse, et consulti \npatres integrum id negotium ad principem distulerant. sed  \nTiberius saepe apud se pensitato an coerceri tam profusae \ncupidines possent, num coercitio plus damni in rem publicam \nferret, quam indecorum adtrectare quod non obtineret vel \nretentum ignominiam et infamiam virorum inlustrium posceret, postremo litteras ad senatum composuit quarum \nsententia in hunc modum fuit."}, {"milestone": {"@n": "54", "@unit": "chapter"}, "#text": "'Ceteris forsitan in rebus, patres conscripti, magis \nexpediat me coram interrogari et dicere quid e re publica \ncenseam: in hac relatione subtrahi oculos meos melius fuit, \nne, denotantibus vobis ora ac metum singulorum qui pudendi luxus arguerentur, ipse etiam viderem eos ac velut \ndeprenderem. quod si mecum ante viri strenui, aediles, \nconsilium habuissent, nescio an suasurus fuerim omittere \npotius praevalida et adulta vitia quam hoc adsequi, ut \npalam fieret quibus flagitiis impares essemus. sed illi \nquidem officio functi sunt, ut ceteros quoque magistratus \nsua munia implere velim: mihi autem neque honestum \nsilere neque proloqui expeditum, quia non aedilis aut praetoris aut consulis partis sustineo. maius aliquid et excelsius \na principe postulatur; et cum recte factorum sibi quisque \ngratiam trahant, unius invidia ab omnibus peccatur. quid \nenim primum prohibere et priscum ad morem recidere \nadgrediar? villarumne infinita spatia? familiarum numerum \net nationes? argenti et auri pondus? aeris tabularumque \nmiracula? promiscas viris et feminis vestis atque illa \nfeminarum propria, quis lapidum causa pecuniae nostrae \nad externas aut hostilis gentis transferuntur?"}, {"pb": {"@ed": "oct"}, "milestone": {"@n": "55", "@unit": "chapter"}, "#text": "'Nec ignoro in conviviis et circulis incusari ista et \nmodum posci: set si quis legem sanciat, poenas indicat, \nidem illi civitatem verti, splendidissimo cuique exitium \nparari, neminem criminis expertem clamitabunt. atqui ne \ncorporis quidem morbos veteres et diu auctos nisi per dura  \net aspera coerceas: corruptus simul et corruptor, aeger et \nflagrans animus haud levioribus remediis restinguendus est \nquam libidinibus ardescit. tot a maioribus repertae leges, \ntot quas divus Augustus tulit, illae oblivione, hae, quod \nflagitiosius est, contemptu abolitae securiorem luxum fecere. \nnam si velis quod nondum vetitum est, timeas ne vetere: \nat si prohibita impune transcenderis, neque metus ultra \nneque pudor est. cur ergo olim parsimonia pollebat? quia \nsibi quisque moderabatur, quia unius urbis cives eramus; \nne inritamenta quidem eadem intra Italiam dominantibus. \nexternis victoriis aliena, civilibus etiam nostra consumere \ndidicimus. quantulum istud est de quo aediles admonent! \nquam, si cetera respicias, in levi habendum! at hercule \nnemo refert quod Italia externae opis indiget, quod vita \npopuli Romani per incerta maris et tempestatum cotidie \nvolvitur. ac nisi provinciarum copiae et dominis et servitiis \net agris subvenerint, nostra nos scilicet nemora nostraeque \nvillae tuebuntur. hanc, patres conscripti, curam sustinet \nprinceps; haec omissa funditus rem publicam trahet. reliquis intra animum medendum est: nos pudor, pauperes \nnecessitas, divites satias in melius mutet. aut si quis ex \nmagistratibus tantam industriam ac severitatem pollicetur \nut ire obviam queat, hunc ego et laudo et exonerari laborum \nmeorum partem fateor: sin accusare vitia volunt, dein, cum \ngloriam eius rei adepti sunt, simultates faciunt ac mihi \nrelinquunt, credite, patres conscripti, me quoque non esse \noffensionum avidum; quas cum gravis et plerumque iniquas \npro re publica suscipiam, inanis et inritas neque mihi aut \nvobis usui futuras iure deprecor.'"}, {"pb": {"@ed": "oct"}, "milestone": {"@n": "56", "@unit": "chapter"}, "#text": "Auditis Caesaris litteris remissa aedilibus talis cura; \nluxusque mensae a fine Actiaci belli ad ea arma quis \nServius Galba rerum adeptus est per annos centum pro-  \nfusis sumptibus exerciti paulatim exolevere. causas eius \nmutationis quaerere libet. dites olim familiae nobilium \naut claritudine insignes studio magnificentiae prolabebantur. \nnam etiam tum plebem socios regna colere et coli licitum; \nut quisque opibus domo paratu speciosus per nomen et \nclientelas inlustrior habebatur. postquam caedibus saevitum et magnitudo famae exitio erat, ceteri ad sapientiora \nconvertere. simul novi homines e municipiis et coloniis \natque etiam provinciis in senatum crebro adsumpti domesticam parsimoniam intulerunt, et quamquam fortuna \nvel industria plerique pecuniosam ad senectam pervenirent, \nmansit tamen prior animus. sed praecipuus adstricti moris \nauctor Vespasianus fuit, antiquo ipse cultu victuque. obsequium inde in principem et aemulandi amor validior \nquam poena ex legibus et metus. nisi forte rebus cunctis \ninest quidam velut orbis, ut quem ad modum temporum \nvices ita morum vertantur; nec omnia apud priores meliora, \nsed nostra quoque aetas multa laudis et artium imitanda \nposteris tulit. verum haec nobis <in> maiores certamina ex \nhonesto maneant."}, {"pb": {"@ed": "oct"}, "milestone": {"@n": "57", "@unit": "chapter"}, "#text": "Tiberius, fama moderationis parta quod ingruentis \naccusatores represserat, mittit litteras ad senatum quis \npotestatem tribuniciam Druso petebat. id summi fastigii \nvocabulum Augustus repperit, ne regis aut dictatoris nomen \nadsumeret ac tamen appellatione aliqua cetera imperia \npraemineret. Marcum deinde Agrippam socium eius potestatis, quo defuncto Tiberium Neronem delegit ne successor in incerto foret. sic cohiberi pravas aliorum spes \nrebatur; simul modestiae Neronis et suae magnitudini \nfidebat. quo tunc exemplo Tiberius Drusum summae rei \nadmovit, cum incolumi Germanico integrum inter duos  \niudicium tenuisset. sed principio litterarum veneratus deos \nut consilia sua rei publicae prosperarent, modica de moribus \nadulescentis neque in falsum aucta rettulit. esse illi coniugem et tres liberos eamque aetatem qua ipse quondam \na divo Augusto ad capessendum hoc munus vocatus sit. \nneque nunc propere sed per octo annos capto experimento, \ncompressis seditionibus, compositis bellis, triumphalem et \nbis consulem noti laboris participem sumi."}, {"milestone": {"@n": "58", "@unit": "chapter"}, "#text": "Praeceperant animis orationem patres quo quaesitior \nadulatio fuit. nec tamen repertum nisi ut effigies principum, \naras deum, templa et arcus aliaque solita censerent, nisi \nquod M. Silanus ex contumelia consulatus honorem principibus petivit dixitque pro sententia ut publicis privatisve \nmonimentis ad memoriam temporum non consulum nomina \npraescriberentur, sed eorum qui tribuniciam potestatem \ngererent. at Q. Haterius cum eius diei senatus consulta \naureis litteris figenda in curia censuisset deridiculo fuit \nsenex foedissimae adulationis tantum infamia usurus."}, {"pb": {"@ed": "oct"}, "milestone": {"@n": "59", "@unit": "chapter"}, "#text": "Inter quae provincia Africa Iunio Blaeso prorogata, \nServius Maluginensis flamen Dialis ut Asiam sorte haberet \npostulavit, frustra vulgatum dictitans non licere Dialibus \negredi Italia neque aliud ius suum quam Martialium Quirinaliumque flaminum: porro, si hi duxissent provincias, cur \nDialibus id vetitum? nulla de eo populi scita, non in \nlibris caerimoniarum reperiri. saepe pontifices Dialia sacra \nfecisse si flamen valetudine aut munere publico impediretur. quinque et septuaginta annis post Cornelii Merulae \ncaedem neminem suffectum neque tamen cessavisse religiones. quod si per tot annos possit non creari nullo \nsacrorum damno, quanto facilius afuturum ad unius anni \nproconsulare imperium? privatis olim simultatibus effectum  \nut a pontificibus maximis ire in provincias prohiberentur: \nnunc deum munere summum pontificum etiam summum \nhominum esse, non aemulationi, non odio aut privatis adfectionibus obnoxium."}, {"milestone": {"@n": "60", "@unit": "chapter"}, "#text": "Adversus quae cum augur Lentulus aliique varie \ndissererent, eo decursum est ut pontificis maximi sententiam opperirentur. Tiberius dilata notione de iure flaminis \ndecretas ob tribuniciam Drusi potestatem caerimonias temperavit, nominatim arguens insolentiam sententiae aureasque litteras contra patrium morem. recitatae et Drusi \nepistulae quamquam ad modestiam flexae pro superbissimis accipiuntur. huc decidisse cuncta ut ne iuvenis \nquidem tanto honore accepto adiret urbis deos, ingrederetur senatum, auspicia saltem gentile apud solum inciperet. \nbellum scilicet aut diverso terrarum distineri, litora et lacus \nCampaniae cum maxime peragrantem. sic imbui rectorem \ngeneris humani, id primum e paternis consiliis discere. \nsane gravaretur aspectum civium senex imperator fessamque \naetatem et actos labores praetenderet: Druso quod nisi ex \nadrogantia impedimentum?"}, {"pb": {"@ed": "oct"}, "milestone": {"@n": "61", "@unit": "chapter"}, "#text": "Sed Tiberius, vim principatus sibi firmans, imaginem antiquitatis senatui praebebat postulata provinciarum \nad disquisitionem patrum mittendo. crebrescebat enim \nGraecas per urbes licentia atque impunitas asyla statuendi; \ncomplebantur templa pessimis servitiorum; eodem subsidio obaerati adversum creditores suspectique capitalium \ncriminum receptabantur, nec ullum satis validum imperium erat coercendis seditionibus populi flagitia hominum \nut caerimonias deum protegentis. igitur placitum ut mitterent civitates iura atque legatos. et quaedam quod falso \nusurpaverant sponte omisere; multae vetustis superstitioni-  \nbus aut meritis in populum Romanum fidebant. magnaque \neius diei species fuit quo senatus maiorum beneficia, sociorum pacta, regum etiam qui ante vim Romanam valuerant \ndecreta ipsorumque numinum religiones introspexit, libero, \nut quondam, quid firmaret mutaretve."}, {"milestone": {"@n": "62", "@unit": "chapter"}, "#text": "Primi omnium Ephesii adiere, memorantes non, ut \nvulgus crederet, Dianam atque Apollinem Delo genitos: \nesse apud se Cenchreum amnem, lucum Ortygiam, ubi \nLatonam partu gravidam et oleae, quae tum etiam maneat, \nadnisam edidisse ea numina, deorumque monitu sacratum \nnemus, atque ipsum illic Apollinem post interfectos Cyclopas Iovis iram vitavisse. mox Liberum patrem, bello \nvictorem, supplicibus Amazonum quae aram insiderant \nignovisse. auctam hinc concessu Herculis, cum Lydia \npoteretur, caerimoniam templo neque Persarum dicione \ndeminutum ius; post Macedonas, dein nos servavisse."}, {"pb": {"@ed": "oct"}, "milestone": {"@n": "63", "@unit": "chapter"}, "#text": "Proximi hos Magnetes L. Scipionis et L. Sullae \nconstitutis nitebantur, quorum ille Antiocho, hic Mithridate pulsis fidem atque virtutem Magnetum decoravere, \nuti Dianae Leucophrynae perfugium inviolabile foret. \nAphrodisienses posthac et Stratonicenses dictatoris Caesaris ob vetusta in partis merita et recens divi Augusti \ndecretum adtulere, laudati quod Parthorum inruptionem \nnihil mutata in populum Romanum constantia pertulissent. \nsed Aphrodisiensium civitas Veneris, Stratonicensium Iovis \net Triviae religionem tuebantur. altius Hierocaesarienses \nexposuere, Persicam apud se Dianam, delubrum rege Cyro \ndicatum; et memorabantur Perpennae, Isaurici multaque \nalia imperatorum nomina qui non modo templo sed duobus \nmilibus passuum eandem sanctitatem tribuerant. exim Cy-  \nprii tribus <de> delubris, quorum vetustissimum Paphiae Veneri \nauctor Ae+rias, post filius eius Amathus Veneri Amathusiae \net Iovi Salaminio Teucer, Telamonis patris ira profugus, \nposuissent."}, {"milestone": {"@n": "64", "@unit": "chapter"}, "#text": "Auditae aliarum quoque civitatium legationes. quorum copia fessi patres, et quia studiis certabatur, consulibus \npermisere ut perspecto iure, et si qua iniquitas involveretur, rem integram rursum ad senatum referrent. consules \nsuper eas civitates quas memoravi apud Pergamum Aesculapii compertum asylum rettulerunt: ceteros obscuris ob \nvetustatem initiis niti. nam Zmyrnaeos oraculum Apollinis, cuius imperio Stratonicidi Veneri templum dicaverint, \nTenios eiusdem carmen referre, quo sacrare Neptuni effigiem \naedemque iussi sint. propiora Sardianos: Alexandri victoris \nid donum. neque minus Milesios Dareo rege niti; set cultus \nnuminum utrisque Dianam aut Apollinem venerandi. petere \net Cretenses simulacro divi Augusti. factaque senatus consulta quis multo cum honore modus tamen praescribebatur, \niussique ipsis in templis figere aera sacrandam ad memoriam, neu specie religionis in ambitionem delaberentur."}, {"pb": {"@ed": "oct"}, "milestone": {"@n": "65", "@unit": "chapter"}, "#text": "Sub idem tempus Iuliae Augustae valetudo atrox \nnecessitudinem principi fecit festinati in urbem reditus, sincera adhuc inter matrem filiumque concordia sive occultis \nodiis. neque enim multo ante, cum haud procul theatro \nMarcelli effigiem divo Augusto Iulia dicaret, Tiberi nomen \nsuo postscripserat, idque ille credebatur ut inferius maiestate \nprincipis gravi et dissimulata offensione abdidisse. set \ntum supplicia dis ludique magni ab senatu decernuntur, \nquos pontifices et augures et quindecimviri septemviris \nsimul et sodalibus Augustalibus ederent. censuerat L. Apro-  \nnius ut fetiales quoque iis ludis praesiderent. contra dixit \nCaesar, distincto sacerdotiorum iure et repetitis exemplis: \nneque enim umquam fetialibus hoc maiestatis fuisse. ideo \nAugustalis adiectos quia proprium eius domus sacerdotium \nesset pro qua vota persolverentur."}, {"milestone": {"@n": "66", "@unit": "chapter"}, "#text": "Exequi sententias haud institui nisi insignis per \nhonestum aut notabili dedecore, quod praecipuum munus \nannalium reor ne virtutes sileantur utque pravis dictis \nfactisque ex posteritate et infamia metus sit. ceterum \ntempora illa adeo infecta et adulatione sordida fuere ut \nnon modo primores civitatis, quibus claritudo sua obsequiis \nprotegenda erat, sed omnes consulares, magna pars eorum \nqui praetura functi multique etiam pedarii senatores certatim exsurgerent foedaque et nimia censerent. memoriae \nproditur Tiberium, quoties curia egrederetur, Graecis verbis \nin hunc modum eloqui solitum 'o homines ad servitutem \nparatos!' scilicet etiam illum qui libertatem publicam nollet \ntam proiectae servientium patientiae taedebat."}, {"pb": {"@ed": "oct"}, "milestone": {"@n": "67", "@unit": "chapter"}, "#text": "Paulatim dehinc ab indecoris ad infesta transgrediebantur. C. Silanum pro consule Asiae repetundarum a \nsociis postulatum Mamercus Scaurus e consularibus, Iunius \nOtho praetor, Bruttedius Niger aedilis simul corripiunt \nobiectantque violatum Augusti numen, spretam Tiberii \nmaiestatem, Mamercus antiqua exempla iaciens, L. Cottam \na Scipione Africano, Servium Galbam a Catone censorio, \nP. Rutilium a M. Scauro accusatos. videlicet Scipio et \nCato talia ulciscebantur aut ille Scaurus, quem proavum \nsuum obprobrium maiorum Mamercus infami opera dehonestabat. Iunio Othoni litterarium ludum exercere vetus \nars fuit: mox Seiani potentia senator obscura initia impudentibus ausis propolluebat. Bruttedium artibus honestis  \ncopiosum et, si rectum iter pergeret, ad clarissima quaeque \niturum festinatio extimulabat, dum aequalis, dein superiores, postremo suasmet ipse spes antire parat: quod \nmultos etiam bonos pessum dedit, qui spretis quae tarda \ncum securitate praematura vel cum exitio properant."}, {"milestone": {"@n": "68", "@unit": "chapter"}, "#text": "Auxere numerum accusatorum Gellius Publicola et \nM. Paconius, ille quaestor Silani, hic legatus. nec dubium \nhabebatur saevitiae captarumque pecuniarum teneri reum: \nsed multa adgerebantur etiam insontibus periculosa, cum \nsuper tot senatores adversos facundissimis totius Asiae \neoque ad accusandum delectis responderet solus et orandi \nnescius, proprio in metu qui exercitam quoque eloquentiam debilitat, non temperante Tiberio quin premeret voce \nvultu, eo quod ipse creberrime interrogabat, neque refellere \naut eludere dabatur, ac saepe etiam confitendum erat ne \nfrustra quaesivisset. servos quoque Silani ut tormentis \ninterrogarentur actor publicus mancipio acceperat. et ne \nquis necessariorum iuvaret periclitantem maiestatis crimina \nsubdebantur, vinclum et necessitas silendi. igitur petito \npaucorum dierum interiectu defensionem sui deseruit, ausis \nad Caesarem codicillis quibus invidiam et preces miscuerat."}, {"pb": {"@ed": "oct"}, "milestone": {"@n": "69", "@unit": "chapter"}, "#text": "Tiberius quae in Silanum parabat quo excusatius \nsub exemplo acciperentur, libellos divi Augusti de Voleso \nMessala eiusdem Asiae pro consule factumque in eum \nsenatus consultum recitari iubet. tum L. Pisonem sententiam rogat. ille multum de clementia principis praefatus \naqua atque igni Silano interdicendum censuit ipsumque in \ninsulam Gyarum relegandum. eadem ceteri, nisi quod \nCn. Lentulus separanda Silani materna bona, quippe Atia \nparente geniti, reddendaque filio dixit, adnuente Tiberio."}, {"milestone": {"@n": "70", "@unit": "chapter"}, "#text": "At Cornelius Dolabella dum adulationem longius \nsequitur increpitis C. Silani moribus addidit ne quis vita \nprobrosus et opertus infamia provinciam sortiretur, idque \nprinceps diiudicaret. nam a legibus delicta puniri: quanto \nfore mitius in ipsos, melius in socios, provideri ne peccaretur? adversum quae disseruit Caesar: non quidem sibi \nignara quae de Silano vulgabantur, sed non ex rumore \nstatuendum. multos in provinciis contra quam spes aut \nmetus de illis fuerit egisse: excitari quosdam ad meliora \nmagnitudine rerum, hebescere alios. neque posse principem sua scientia cuncta complecti neque expedire ut ambitione aliena trahatur. ideo leges in facta constitui quia \nfutura in incerto sint. sic a maioribus institutum ut, si \nantissent delicta, poenae sequerentur. ne verterent sapienter reperta et semper placita: satis onerum principibus, \nsatis etiam potentiae. minui iura quotiens gliscat potestas, \nnec utendum imperio ubi legibus agi possit. quanto rarior \napud Tiberium popularitas tanto laetioribus animis accepta. \natque ille prudens moderandi, si propria ira non impelleretur, addidit insulam Gyarum immitem et sine cultu hominum esse: darent Iuniae familiae et viro quondam ordinis \neiusdem ut Cythnum potius concederet. id sororem quoque Silani Torquatam, priscae sanctimoniae virginem, expetere. in hanc sententiam facta discessio."}, {"pb": {"@ed": "oct"}, "milestone": {"@n": "71", "@unit": "chapter"}, "#text": "Post auditi Cyrenenses et accusante Anchario Prisco \nCaesius Cordus repetundarum damnatur. L. Ennium equitem Romanum, maiestatis postulatum quod effigiem principis \npromiscum ad usum argenti vertisset, recipi Caesar inter reos \nvetuit, palam aspernante Ateio Capitone quasi per libertatem. non enim debere eripi patribus vim statuendi neque \ntantum maleficium impune habendum. sane lentus in suo  \ndolore esset: rei publicae iniurias ne largiretur. intellexit \nhaec Tiberius, ut erant magis quam ut dicebantur, perstititque intercedere. Capito insignitior infamia fuit quod humani \ndivinique iuris sciens egregium publicum et bonas domi artes \ndehonestavisset."}, {"milestone": {"@n": "72", "@unit": "chapter"}, "#text": "Incessit dein religio quonam in templo locandum \nforet donum quod pro valetudine Augustae equites Romani \nvoverant equestri Fortunae: nam etsi delubra eius deae \nmulta in urbe, nullum tamen tali cognomento erat. repertum \nest aedem esse apud Antium quae sic nuncuparetur, cunctasque caerimonias Italicis in oppidis templaque et numinum effigies iuris atque imperii Romani esse. ita donum \napud Antium statuitur. et quoniam de religionibus tractabatur, dilatum nuper responsum adversus Servium Maluginensem flaminem Dialem prompsit Caesar recitavitque decretum \npontificum, quotiens valetudo adversa flaminem Dialem incessisset, ut pontificis maximi arbitrio plus quam binoctium \nabesset, dum ne diebus publici sacrificii neu saepius quam \nbis eundem in annum; quae principe Augusto constituta \nsatis ostendebant annuam absentiam et provinciarum administrationem Dialibus non concedi. memorabaturque L. \nMetelli pontificis maximi exemplum qui Aulum Postumium \nflaminem attinuisset. ita sors Asiae in eum qui consularium \nMaluginensi proximus erat conlata."}, {"pb": {"@ed": "oct"}, "milestone": {"@n": "73", "@unit": "chapter"}, "#text": "Isdem diebus Lepidus ab senatu petivit ut basilicam \nPauli, Aemilia monimenta, propria pecunia firmaret ornaretque. erat etiam tum in more publica munificentia; nec Augustus arcuerat Taurum, Philippum, Balbum hostilis exuvias \naut exundantis opes ornatum ad urbis et posterum gloriam \nconferre. quo tum exemplo Lepidus, quamquam pecuniae  \nmodicus, avitum decus recoluit. at Pompei theatrum igne \nfortuito haustum Caesar extructurum pollicitus est eo quod \nnemo e familia restaurando sufficeret, manente tamen nomine \nPompei. simul laudibus Seianum extulit tamquam labore \nvigilantiaque eius tanta vis unum intra damnum stetisset; et \ncensuere patres effigiem Seiano quae apud theatrum Pompei \nlocaretur. neque multo post Caesar, cum Iunium Blaesum \npro consule Africae triumphi insignibus attolleret, dare id se \ndixit honori Seiani, cuius ille avunculus erat. ac tamen res \nBlaesi dignae decore tali fuere."}, {"milestone": {"@n": "74", "@unit": "chapter"}, "#text": "Nam Tacfarinas, quamquam saepius depulsus, reparatis per intima Africae auxiliis huc adrogantiae venerat ut \nlegatos ad Tiberium mitteret sedemque ultro sibi atque exercitui suo postularet aut bellum inexplicabile minitaretur. \nnon alias magis sua populique Romani contumelia indoluisse \nCaesarem ferunt quam quod desertor et praedo hostium more \nageret. ne Spartaco quidem post tot consularium exercituum cladis inultam Italiam urenti, quamquam Sertorii atque Mithridatis ingentibus bellis labaret res publica, datum \nut pacto in fidem acciperetur; nedum pulcherrimo populi \nRomani fastigio latro Tacfarinas pace et concessione agrorum redimeretur. dat negotium Blaeso ceteros quidem ad \nspem proliceret arma sine noxa ponendi, ipsius autem ducis \nquoquo modo poteretur. et recepti ea venia plerique. \nmox adversum artes Tacfarinatis haud dissimili modo belligeratum."}, {"pb": {"@ed": "oct"}, "milestone": {"@n": "75", "@unit": "chapter"}, "#text": "Nam quia ille robore exercitus impar, furandi melior, \npluris per globos incursaret eluderetque et insidias simul \ntemptaret, tres incessus, totidem agmina parantur. ex quis \nCornelius Scipio legatus praefuit qua praedatio in Leptitanos \net suffugia Garamantum; alio latere, ne Cirtensium pagi \nimpune traherentur, propriam manum Blaesus filius duxit:  \nmedio cum delectis, castella et munitiones idoneis locis imponens, dux ipse arta et infensa hostibus cuncta fecerat, \nquia, quoquo inclinarent, pars aliqua militis Romani in ore, \nin latere et saepe a tergo erat; multique eo modo caesi aut \ncircumventi. tunc tripertitum exercitum pluris in manus \ndispergit praeponitque centuriones virtutis expertae. nec, \nut mos fuerat, acta aestate retrahit copias aut in hibernaculis \nveteris provinciae componit, sed ut in limine belli dispositis \ncastellis per expeditos et solitudinum gnaros mutantem mapalia Tacfarinatem proturbabat, donec fratre eius capto regressus est, properantius tamen quam ex utilitate sociorum, \nrelictis per quos resurgeret bellum. sed Tiberius pro confecto interpretatus id quoque Blaeso tribuit ut imperator a \nlegionibus salutaretur, prisco erga duces honore qui bene \ngesta re publica gaudio et impetu victoris exercitus conclamabantur; erantque plures simul imperatores nec super \nceterorum aequalitatem. concessit quibusdam et Augustus \nid vocabulum ac tunc Tiberius Blaeso postremum."}, {"milestone": {"@n": "76", "@unit": "chapter"}, "#text": "Obiere eo anno viri inlustres Asinius Saloninus, Marco \nAgrippa et Pollione Asinio avis, fratre Druso insignis Caesarique progener destinatus, et Capito Ateius, de quo memoravi, principem in civitate locum studiis civilibus adsecutus, sed avo centurione Sullano, patre praetorio. consulatum ei adceleraverat Augustus ut Labeonem Antistium isdem \nartibus praecellentem dignatione eius magistratus antiret. \nnamque illa aetas duo pacis decora simul tulit: sed Labeo \nincorrupta libertate et ob id fama celebratior, Capitonis obsequium dominantibus magis probabatur. illi quod praeturam intra stetit commendatio ex iniuria, huic quod consulatum adeptus est odium ex invidia oriebatur."}, {"pb": {"@ed": "oct"}, "#text": "Et Iunia sexagesimo quarto post Philippensem aciem \nanno supremum diem explevit, Catone avunculo genita,  \nC. Cassii uxor, M. Bruti soror. testamentum eius multo \napud vulgum rumore fuit, quia in magnis opibus cum ferme \ncunctos proceres cum honore nominavisset Caesarem omisit. quod civiliter acceptum neque prohibuit quo minus \nlaudatione pro rostris ceterisque sollemnibus funus cohonestaretur. viginti clarissimarum familiarum imagines antelatae \nsunt, Manlii, Quinctii aliaque eiusdem nobilitatis nomina. \nsed praefulgebant Cassius atque Brutus eo ipso quod effigies \neorum non visebantur."}]}, {"@type": "book", "@n": "4", "head": "LIBER IV", "milestone": {"@n": "1", "@unit": "chapter"}, "p": [{"pb": {"@ed": "oct"}, "milestone": {"@n": "2", "@unit": "chapter"}, "#text": "C. Asinio C. Antistio consulibus nonus Tiberio annus \nerat compositae rei publicae, florentis domus (nam Germanici mortem inter prospera ducebat), cum repente turbare \nfortuna coepit, saevire ipse aut saevientibus viris praebere. \ninitium et causa penes Aelium Seianum cohortibus praetoriis praefectum cuius de potentia supra memoravi: nunc \noriginem, mores, et quo facinore dominationem raptum \nierit expediam. genitus Vulsiniis patre Seio Strabone equite \nRomano, et prima iuventa Gaium Caesarem divi Augusti \nnepotem sectatus, non sine rumore Apicio diviti et prodigo \nstuprum veno dedisse, mox Tiberium variis artibus devinxit \nadeo ut obscurum adversum alios sibi uni incautum intectumque efficeret, non tam sollertia (quippe isdem artibus \nvictus est) quam deum ira in rem Romanam, cuius pari \nexitio viguit ceciditque. corpus illi laborum tolerans, animus \naudax; sui obtegens, in alios criminator; iuxta adulatio et \nsuperbia; palam compositus pudor, intus summa apiscendi \nlibido, eiusque causa modo largitio et luxus, saepius in-  \ndustria ac vigilantia, haud minus noxiae quotiens parando \nregno finguntur."}, {"milestone": {"@n": "3", "@unit": "chapter"}, "#text": "Vim praefecturae modicam antea intendit, dispersas \nper urbem cohortis una in castra conducendo, ut simul \nimperia acciperent numeroque et robore et visu inter se \nfiducia ipsis, in ceteros metus oreretur. praetendebat lascivire militem diductum; si quid subitum ingruat, maiore \nauxilio pariter subveniri; et severius acturos si vallum \nstatuatur procul urbis inlecebris. ut perfecta sunt castra, \ninrepere paulatim militaris animos adeundo, appellando; \nsimul centuriones ac tribunos ipse deligere. neque senatorio ambitu abstinebat clientes suos honoribus aut provinciis \nornandi, facili Tiberio atque ita prono ut socium laborum \nnon modo in sermonibus, sed apud patres et populum celebraret colique per theatra et fora effigies eius interque \nprincipia legionum sineret."}, {"pb": {"@ed": "oct"}, "milestone": {"@n": "4", "@unit": "chapter"}, "#text": "Ceterum plena Caesarum domus, iuvenis filius, nepotes adulti moram cupitis adferebant; et quia vi tot simul \ncorripere intutum dolus intervalla scelerum poscebat. placuit tamen occultior via et a Druso incipere, in quem recenti \nira ferebatur. nam Drusus impatiens aemuli et animo commotior orto forte iurgio intenderat Seiano manus et contra \ntendentis os verberaverat. igitur cuncta temptanti promptissimum visum ad uxorem eius Liviam convertere, quae soror \nGermanici, formae initio aetatis indecorae, mox pulchritudine praecellebat. hanc ut amore incensus adulterio pellexit, \net postquam primi flagitii potitus est (neque femina amissa \npudicitia alia abnuerit), ad coniugii spem, consortium regni \net necem mariti impulit. atque illa, cui avunculus Augustus, \nsocer Tiberius, ex Druso liberi, seque ac maiores et posteros \nmunicipali adultero foedabat ut pro honestis et praesentibus \nflagitiosa et incerta expectaret. sumitur in conscientiam  \nEudemus, amicus ac medicus Liviae, specie artis frequens \nsecretis. pellit domo Seianus uxorem Apicatam, ex qua \ntres liberos genuerat, ne paelici suspectaretur. sed magnitudo facinoris metum, prolationes, diversa interdum consilia \nadferebat."}, {"milestone": {"@n": "5", "@unit": "chapter"}, "#text": "Interim anni principio Drusus ex Germanici liberis \ntogam virilem sumpsit quaeque fratri eius Neroni decreverat senatus repetita. addidit orationem Caesar multa cum \nlaude filii sui quod patria benevolentia in fratris liberos foret. \nnam Drusus, quamquam arduum sit eodem loci potentiam \net concordiam esse, aequus adulescentibus aut certe non \nadversus habebatur. exim vetus et saepe simulatum proficiscendi in provincias consilium refertur. multitudinem \nveteranorum praetexebat imperator et dilectibus supplendos \nexercitus: nam voluntarium militem deesse, ac si suppeditet, non eadem virtute ac modestia agere, quia plerumque \ninopes ac vagi sponte militiam sumant. percensuitque \ncursim numerum legionum et quas provincias tutarentur. \nquod mihi quoque exequendum reor, quae tunc Romana \ncopia in armis, qui socii reges, quanto sit angustius imperitatum."}, {"pb": {"@ed": "oct"}, "milestone": {"@n": "6", "@unit": "chapter"}, "#text": "Italiam utroque mari duae classes, Misenum apud et \nRavennam, proximumque Galliae litus rostratae naves praesidebant, quas Actiaca victoria captas Augustus in oppidum \nForoiuliense miserat valido cum remige. sed praecipuum \nrobur Rhenum iuxta, commune in Germanos Gallosque \nsubsidium, octo legiones erant. Hispaniae recens perdomitae tribus habebantur. Mauros Iuba rex acceperat \ndonum populi Romani. cetera Africae per duas legiones \nparique numero Aegyptus, dehinc initio ab Syriae usque ad \nflumen Euphraten, quantum ingenti terrarum sinu ambitur, \nquattuor legionibus coercita, accolis Hibero Albanoque et  \naliis regibus qui magnitudine nostra proteguntur adversum \nexterna imperia. et Thraeciam Rhoemetalces ac liberi \nCotyis, ripamque Danuvii legionum duae in Pannonia, duae \nin Moesia attinebant, totidem apud Delmatiam locatis, quae \npositu regionis a tergo illis, ac si repentinum auxilium Italia \nposceret, haud procul accirentur, quamquam insideret urbem \nproprius miles, tres urbanae, novem praetoriae cohortes, \nEtruria ferme Vmbriaque delectae aut vetere Latio et coloniis antiquitus Romanis. at apud idonea provinciarum \nsociae triremes alaeque et auxilia cohortium, neque multo \nsecus in iis virium: sed persequi incertum fuit, cum ex usu \ntemporis huc illuc mearent, gliscerent numero et aliquando \nminuerentur."}, {"pb": {"@ed": "oct"}, "milestone": {"@n": "7", "@unit": "chapter"}, "#text": "Congruens crediderim recensere ceteras quoque rei \npublicae partis, quibus modis ad eam diem habitae sint, \nquoniam Tiberio mutati in deterius principatus initium ille \nannus attulit. iam primum publica negotia et privatorum \nmaxima apud patres tractabantur, dabaturque primoribus \ndisserere et in adulationem lapsos cohibebat ipse; mandabatque honores, nobilitatem maiorum, claritudinem militiae, \ninlustris domi artes spectando, ut satis constaret non alios \npotiores fuisse. sua consulibus, sua praetoribus species; \nminorum quoque magistratuum exercita potestas; legesque, \nsi maiestatis quaestio eximeretur, bono in usu. at frumenta \net pecuniae vectigales, cetera publicorum fructuum societatibus equitum Romanorum agitabantur. res suas Caesar \nspectatissimo cuique, quibusdam ignotis ex fama mandabat, \nsemelque adsumpti tenebantur prorsus sine modo, cum \nplerique isdem negotiis insenescerent. plebes acri quidem \nannona fatigabatur, sed nulla in eo culpa ex principe: quin \ninfecunditati terrarum aut asperis maris obviam iit, quantum \nimpendio diligentiaque poterat. et ne provinciae novis  \noneribus turbarentur utque vetera sine avaritia aut crudelitate magistratuum tolerarent providebat: corporum verbera, \nademptiones bonorum aberant. rari per Italiam Caesaris \nagri, modesta servitia, intra paucos libertos domus; ac si \nquando cum privatis disceptaret, forum et ius."}, {"milestone": {"@n": "8", "@unit": "chapter"}, "#text": "Quae cuncta non quidem comi via sed horridus ac \nplerumque formidatus retinebat tamen, donec morte Drusi \nverterentur: nam dum superfuit mansere, quia Seianus \nincipiente adhuc potentia bonis consiliis notescere volebat, \net ultor metuebatur non occultus odii set crebro querens \nincolumi filio adiutorem imperii alium vocari. et quantum \nsuperesse ut collega dicatur? primas dominandi spes in \narduo: ubi sis ingressus, adesse studia et ministros. extructa iam sponte praefecti castra, datos in manum milites; \ncerni effigiem eius in monimentis Cn. Pompei; communis \nilli cum familia Drusorum fore nepotes: precandam post \nhaec modestiam ut contentus esset. neque raro neque \napud paucos talia iaciebat, et secreta quoque eius corrupta \nuxore prodebantur."}, {"pb": {"@ed": "oct"}, "milestone": {"@n": "9", "@unit": "chapter"}, "#text": "Igitur Seianus maturandum ratus deligit venenum quo \npaulatim inrepente fortuitus morbus adsimularetur. id \nDruso datum per Lygdum spadonem, ut octo post annos \ncognitum est. ceterum Tiberius per omnis valetudinis eius \ndies, nullo metu an ut firmitudinem animi ostentaret, etiam \ndefuncto necdum sepulto, curiam ingressus est. consulesque \nsede vulgari per speciem maestitiae sedentis honoris locique \nadmonuit, et effusum in lacrimas senatum victo gemitu \nsimul oratione continua erexit: non quidem sibi ignarum \nposse argui quod tam recenti dolore subierit oculos senatus: \nvix propinquorum adloquia tolerari, vix diem aspici a plerisque lugentium. neque illos imbecillitatis damnandos: se \ntamen fortiora solacia e complexu rei publicae petivisse.  \nmiseratusque Augustae extremam senectam, rudem adhuc \nnepotum et vergentem aetatem suam, ut Germanici liberi, \nunica praesentium malorum levamenta, inducerentur petivit. \negressi consules firmatos adloquio adulescentulos deductosque ante Caesarem statuunt. quibus adprensis 'patres \nconscripti, hos' inquit 'orbatos parente tradidi patruo \nipsorum precatusque sum, quamquam esset illi propria \nsuboles, ne secus quam suum sanguinem foveret attolleret, \nsibique et posteris conformaret. erepto Druso preces ad \nvos converto disque et patria coram obtestor: Augusti pronepotes, clarissimis maioribus genitos, suscipite regite, \nvestram meamque vicem explete. hi vobis, Nero et Druse, \nparentum loco. ita nati estis ut bona malaque vestra ad \nrem publicam pertineant.'"}, {"milestone": {"@n": "10", "@unit": "chapter"}, "#text": "Magno ea fletu et mox precationibus faustis audita; \nac si modum orationi posuisset, misericordia sui gloriaque \nanimos audientium impleverat: ad vana et totiens inrisa \nrevolutus, de reddenda re publica utque consules seu quis \nalius regimen susciperent, vero quoque et honesto fidem \ndempsit. memoriae Drusi eadem quae in Germanicum \ndecernuntur, plerisque additis, ut ferme amat posterior \nadulatio. funus imaginum pompa maxime inlustre fuit, \ncum origo Iuliae gentis Aeneas omnesque Albanorum reges \net conditor urbis Romulus, post Sabina nobilitas, Attus \nClausus ceteraeque Claudiorum effigies longo ordine spectarentur."}, {"pb": {"@ed": "oct"}, "milestone": {"@n": "11", "@unit": "chapter"}, "#text": "In tradenda morte Drusi quae plurimis maximaeque \nfidei auctoribus memorata sunt rettuli: set non omiserim \neorundem temporum rumorem validum adeo ut nondum \nexolescat. corrupta ad scelus Livia Seianum Lygdi quoque \nspadonis animum stupro vinxisse, quod is [Lygdus] aetate  \natque forma carus domino interque primores ministros erat; \ndeinde inter conscios ubi locus veneficii tempusque composita sint, eo audaciae provectum ut verteret et occulto \nindicio Drusum veneni in patrem arguens moneret Tiberium \nvitandam potionem quae prima ei apud filium epulanti \nofferretur. ea fraude captum senem, postquam convivium \ninierat, exceptum poculum Druso tradidisse; atque illo \nignaro et iuveniliter hauriente auctam suspicionem, tamquam metu et pudore sibimet inrogaret mortem quam patri \nstruxerat."}, {"milestone": {"@n": "12", "@unit": "chapter"}, "#text": "Haec vulgo iactata super id quod nullo auctore certo \nfirmantur prompte refutaveris. quis enim mediocri prudentia, nedum Tiberius tantis rebus exercitus, inaudito filio \nexitium offerret, idque sua manu et nullo ad paenitendum \nregressu? quin potius ministrum veneni excruciaret, auctorem exquireret, insita denique etiam in extraneos cunctatione \net mora adversum unicum et nullius ante flagitii compertum \nuteretur? sed quia Seianus facinorum omnium repertor \nhabebatur, ex nimia caritate in eum Caesaris et ceterorum \nin utrumque odio quamvis fabulosa et immania credebantur, \natrociore semper fama erga dominantium exitus. ordo \nalioqui sceleris per Apicatam Seiani proditus tormentis \nEudemi ac Lygdi patefactus est. neque quisquam scriptor \ntam infensus extitit ut Tiberio obiectaret, cum omnia alia \nconquirerent intenderentque. mihi tradendi arguendique \nrumoris causa fuit ut claro sub exemplo falsas auditiones \ndepellerem peteremque ab iis quorum in manus cura nostra \nvenerit <ne> divulgata atque incredibilia avide accepta veris \nneque in miraculum corruptis antehabeant."}, {"pb": {"@ed": "oct"}, "milestone": {"@n": "13", "@unit": "chapter"}, "#text": "Ceterum laudante filium pro rostris Tiberio senatus  \npopulusque habitum ac voces dolentum simulatione magis \nquam libens induebat, domumque Germanici revirescere \nocculti laetabantur. quod principium favoris et mater \nAgrippina spem male tegens perniciem adceleravere. nam \nSeianus ubi videt mortem Drusi inultam interfectoribus, \nsine maerore publico esse, ferox scelerum et, quia prima \nprovenerant, volutare secum quonam modo Germanici liberos perverteret, quorum non dubia successio. neque \nspargi venenum in tres poterat, egregia custodum fide et \npudicitia Agrippinae impenetrabili. igitur contumaciam \neius insectari, vetus Augustae odium, recentem Liviae conscientiam exagitare, ut superbam fecunditate, subnixam \npopularibus studiis inhiare dominationi apud Caesarem \narguerent. atque haec callidis criminatoribus, inter quos \ndelegerat Iulium Postumum, per adulterium Mutiliae Priscae inter intimos aviae et consiliis suis peridoneum, quia \nPrisca in animo Augustae valida anum suapte natura potentiae anxiam insociabilem nurui efficiebat. Agrippinae quoque proximi inliciebantur pravis sermonibus tumidos spiritus \nperstimulare."}, {"pb": {"@ed": "oct"}, "milestone": {"@n": "14", "@unit": "chapter"}, "#text": "At Tiberius nihil intermissa rerum cura, negotia pro \nsolaciis accipiens, ius civium, preces sociorum tractabat; \nfactaque auctore eo senatus consulta ut civitati Cibyraticae \napud Asiam, Aegiensi apud Achaiam, motu terrae labefactis, subveniretur remissione tributi in triennium. et \nVibius Serenus pro consule ulterioris Hispaniae de vi publica damnatus ob atrocitatem morum in insulam Amorgum \ndeportatur. Carsidius Sacerdos, reus tamquam frumento \nhostem Tacfarinatem iuvisset, absolvitur, eiusdemque criminis C. Gracchus. hunc comitem exilii admodum infantem pater Sempronius in insulam Cercinam tulerat. illic  \nadultus inter extorris et liberalium artium nescios, mox per \nAfricam ac Siciliam mutando sordidas merces sustentabatur; neque tamen effugit magnae fortunae pericula. ac ni \nAelius Lamia et L. Apronius qui Africam obtinuerant \ninsontem protexissent, claritudine infausti generis et paternis \nadversis foret abstractus."}, {"milestone": {"@n": "15", "@unit": "chapter"}, "#text": "Is quoque annus legationes Graecarum civitatium \nhabuit, Samiis Iunonis, Cois Aesculapii delubro vetustum \nasyli ius ut firmaretur petentibus. Samii decreto Amphictyonum nitebantur, quis praecipuum fuit rerum omnium \niudicium, qua tempestate Graeci conditis per Asiam urbibus ora maris potiebantur. neque dispar apud Coos antiquitas, et accedebat meritum ex loco: nam civis Romanos \ntemplo Aesculapii induxerant, cum iussu regis Mithridatis \napud cunctas Asiae insulas et urbes trucidarentur. variis \ndehinc et saepius inritis praetorum questibus, postremo \nCaesar de immodestia histrionum rettulit: multa ab iis in \npublicum seditiose, foeda per domos temptari; Oscum \nquondam ludicrum, levissimae apud vulgum oblectationis, \neo flagitiorum et virium venisse <ut> auctoritate patrum coercendum sit. pulsi tum histriones Italia."}, {"pb": {"@ed": "oct"}, "milestone": {"@n": "16", "@unit": "chapter"}, "#text": "Idem annus alio quoque luctu Caesarem adficit alterum ex geminis Drusi liberis extinguendo, neque minus \nmorte amici. is fuit Lucilius Longus, omnium illi tristium \nlaetorumque socius unusque e senatoribus Rhodii secessus \ncomes. ita quamquam novo homini censorium funus, effigiem apud forum Augusti publica pecunia patres decrevere, \napud quos etiam tum cuncta tractabantur, adeo ut procurator Asiae Lucilius Capito accusante provincia causam dixerit, magna cum adseveratione principis non se ius nisi in  \nservitia et pecunias familiares dedisse: quod si vim praetoris usurpasset manibusque militum usus foret, spreta in eo \nmandata sua: audirent socios. ita reus cognito negotio \ndamnatur. ob quam ultionem et quia priore anno in \nC. Silanum vindicatum erat, decrevere Asiae urbes templum \nTiberio matrique eius ac senatui. et permissum statuere; \negitque Nero grates ea causa patribus atque avo, laetas \ninter audientium adfectiones qui recenti memoria Germanici illum aspici, illum audiri rebantur. aderantque iuveni \nmodestia ac forma principe viro digna, notis in eum Seiani \nodiis ob periculum gratiora."}, {"pb": {"@ed": "oct"}, "milestone": {"@n": "17", "@unit": "chapter"}, "#text": "Sub idem tempus de flamine Diali in locum Servi \nMaluginensis defuncti legendo, simul roganda nova lege \ndisseruit Caesar. nam patricios confarreatis parentibus \ngenitos tres simul nominari, ex quis unus legeretur, vetusto \nmore; neque adesse, ut olim, eam copiam, omissa confarreandi adsuetudine aut inter paucos retenta (pluresque eius \nrei causas adferebat, potissimam penes incuriam virorum \nfeminarumque; accedere ipsius caerimoniae difficultates \nquae consulto vitarentur) et quoniam exiret e iure patrio \nqui id flamonium apisceretur quaeque in manum flaminis \nconveniret. ita medendum senatus decreto aut lege, sicut \nAugustus quaedam ex horrida illa antiquitate ad praesentem \nusum flexisset. igitur tractatis religionibus placitum instituto flaminum nihil demutari: sed lata lex qua flaminica \nDialis sacrorum causa in potestate viri, cetera promisco \nfeminarum iure ageret. et filius Maluginensis patri suffectus. utque glisceret dignatio sacerdotum atque ipsis \npromptior animus foret ad capessendas caerimonias decretum Corneliae virgini, quae in locum Scantiae capiebatur, \nsestertium viciens, et quotiens Augusta theatrum introisset \nut sedes inter Vestalium consideret."}, {"milestone": {"@n": "18", "@unit": "chapter"}, "#text": "Cornelio Cethego Visellio Varrone consulibus pontifices eorumque exemplo ceteri sacerdotes, cum pro incolumitate principis vota susciperent, Neronem quoque et Drusum isdem dis commendavere, non tam caritate iuvenum \nquam adulatione, quae moribus corruptis perinde anceps, \nsi nulla et ubi nimia est. nam Tiberius haud umquam \ndomui Germanici mitis, tum vero aequari adulescentes \nsenectae suae impatienter indoluit accitosque pontifices \npercontatus est num id precibus Agrippinae aut minis tribuissent. et illi quidem, quamquam abnuerent, modice \nperstricti; etenim pars magna e propinquis ipsius aut primores civitatis erant: ceterum in senatu oratione monuit \nin posterum ne quis mobilis adulescentium animos praematuris honoribus ad superbiam extolleret. instabat quippe \nSeianus incusabatque diductam civitatem ut civili bello: \nesse qui se partium Agrippinae vocent, ac ni resistatur, fore \npluris; neque aliud gliscentis discordiae remedium quam si \nunus alterve maxime prompti subverterentur."}, {"pb": {"@ed": "oct"}, "milestone": {"@n": "19", "@unit": "chapter"}, "#text": "Qua causa C. Silium et Titium Sabinum adgreditur. \namicitia Germanici perniciosa utrique, Silio et quod ingentis exercitus septem per annos moderator partisque \napud Germaniam triumphalibus Sacroviriani belli victor, \nquanto maiore mole procideret, plus formidinis in alios dispergebatur. credebant plerique auctam offensionem ipsius \nintemperantia, immodice iactantis suum militem in obsequio duravisse cum alii ad seditiones prolaberentur; neque \nmansurum Tiberio imperium si iis quoque legionibus cupido novandi fuisset. destrui per haec fortunam suam \nCaesar imparemque tanto merito rebatur. nam beneficia eo \nusque laeta sunt dum videntur exolvi posse: ubi multum \nantevenere pro gratia odium redditur."}, {"milestone": {"@n": "20", "@unit": "chapter"}, "#text": "Erat uxor Silio Sosia Galla, caritate Agrippinae invisa principi. hos corripi dilato ad tempus Sabino placitum, immissusque Varro consul qui paternas inimicitias \nobtendens odiis Seiani per dedecus suum gratificabatur. \nprecante reo brevem moram, dum accusator consulatu \nabiret, adversatus est Caesar: solitum quippe magistratibus \ndiem privatis dicere: nec infringendum consulis ius, cuius \nvigiliis niteretur ne quod res publica detrimentum caperet. \nproprium id Tiberio fuit scelera nuper reperta priscis verbis \nobtegere. igitur multa adseveratione, quasi aut legibus \ncum Silio ageretur aut Varro consul aut illud res publica \nesset, coguntur patres, silente reo, vel si defensionem coeptaret, non occultante cuius ira premeretur. conscientia \nbelli Sacrovir diu dissimulatus, victoria per avaritiam foedata et uxor socia arguebantur. nec dubie repetundarum \ncriminibus haerebant, sed cuncta quaestione maiestatis \nexercita, et Silius imminentem damnationem voluntario \nfine praevertit."}, {"pb": {"@ed": "oct"}, "milestone": {"@n": "21", "@unit": "chapter"}, "#text": "Saevitum tamen in bona, non ut stipendiariis pecuniae redderentur, quorum nemo repetebat, sed liberalitas \nAugusti avulsa, computatis singillatim quae fisco petebantur. ea prima Tiberio erga pecuniam alienam diligentia fuit. \nSosia in exilium pellitur Asinii Galli sententia, qui partem \nbonorum publicandam, pars ut liberis relinqueretur censuerat. contra M'. Lepidus quartam accusatoribus secundum \nnecessitudinem legis, cetera liberis concessit. hunc ego \nLepidum temporibus illis gravem et sapientem virum fuisse \ncomperior: nam pleraque ab saevis adulationibus aliorum \nin melius flexit. neque tamen temperamenti egebat, cum \naequabili auctoritate et gratia apud Tiberium viguerit. \nunde dubitare cogor fato et sorte nascendi, ut cetera, ita  \nprincipum inclinatio in hos, offensio in illos, an sit aliquid \nin nostris consiliis liceatque inter abruptam contumaciam \net deforme obsequium pergere iter ambitione ac periculis \nvacuum. at Messalinus Cotta haud minus claris maioribus \nsed animo diversus censuit cavendum senatus consulto, ut \nquamquam insontes magistratus et culpae alienae nescii \nprovincialibus uxorum criminibus proinde quam suis plecterentur."}, {"milestone": {"@n": "22", "@unit": "chapter"}, "#text": "Actum dehinc de Calpurnio Pisone, nobili ac feroci \nviro. is namque, ut rettuli, cessurum se urbe ob factiones \naccusatorum in senatu clamitaverat et spreta potentia Augustae trahere in ius Vrgulaniam domoque principis excire \nausus erat. quae in praesens Tiberius civiliter habuit: sed \nin animo revolvente iras, etiam si impetus offensionis languerat, memoria valebat. Pisonem Q. Granius secreti sermonis incusavit adversum maiestatem habiti, adiecitque \nin domo eius venenum esse eumque gladio accinctum introire curiam. quod ut atrocius vero tramissum; ceterorum, \nquae multa cumulabantur, receptus est reus neque peractus ob mortem opportunam. relatum et de Cassio Severo \nexule, qui sordidae originis, maleficae vitae, sed orandi \nvalidus, per immodicas inimicitias ut iudicio iurati senatus \nCretam amoveretur effecerat; atque illic eadem actitando \nrecentia veteraque odia advertit, bonisque exutus, interdicto \nigni atque aqua, saxo Seripho consenuit."}, {"pb": {"@ed": "oct"}, "milestone": {"@n": "23", "@unit": "chapter"}, "#text": "Per idem tempus Plautius Silvanus praetor incertis \ncausis Aproniam coniugem in praeceps iecit, tractusque ad \nCaesarem ab L. Apronio socero turbata mente respondit, \ntamquam ipse somno gravis atque eo ignarus, et uxor \nsponte mortem sumpsisset. non cunctanter Tiberius pergit \nin domum, visit cubiculum, in quo reluctantis et impulsae \nvestigia cernebantur. refert ad senatum, datisque iudici-  \nbus Vrgulania Silvani avia pugionem nepoti misit. quod \nperinde creditum quasi principis monitu ob amicitiam Augustae cum Vrgulania. reus frustra temptato ferro venas \npraebuit exolvendas. mox Numantina, prior uxor eius, \naccusata iniecisse carminibus et veneficiis vaecordiam marito, \ninsons iudicatur."}, {"milestone": {"@n": "24", "@unit": "chapter"}, "#text": "Is demum annus populum Romanum longo adversum Numidam Tacfarinatem bello absolvit. nam priores \nduces, ubi impetrando triumphalium insigni sufficere res suas \ncrediderant, hostem omittebant; iamque tres laureatae in \nurbe statuae et adhuc raptabat Africam Tacfarinas, auctus \nMaurorum auxiliis qui, Ptolemaeo Iubae filio iuventa incurioso, libertos regios et servilia imperia bello mutaverant. \nerat illi praedarum receptor ac socius populandi rex Garamantum, non ut cum exercitu incederet, sed missis levibus \ncopiis quae ex longinquo in maius audiebantur; ipsaque \ne provincia ut quis fortunae inops, moribus turbidus, \npromptius ruebant, quia Caesar post res a Blaeso gestas \nquasi nullis iam in Africa hostibus reportari nonam legionem iusserat, nec pro consule eius anni P. Dolabella retinere ausus erat iussa principis magis quam incerta belli \nmetuens."}, {"pb": {"@ed": "oct"}, "milestone": {"@n": "25", "@unit": "chapter"}, "#text": "Igitur Tacfarinas disperso rumore rem Romanam \naliis quoque ab nationibus lacerari eoque paulatim Africa \ndecedere, ac posse reliquos circumveniri, si cuncti quibus \nlibertas servitio potior incubuissent, auget viris positisque \ncastris Thubuscum oppidum circumsidet. at Dolabella \ncontracto quod erat militum, terrore nominis Romani et \nquia Numidae peditum aciem ferre nequeunt, primo sui \nincessu solvit obsidium locorumque opportuna permunivit; \nsimul principes Musulamiorum defectionem coeptantis securi percutit. dein quia pluribus adversum Tacfarinatem  \nexpeditionibus cognitum non gravi nec uno incursu consectandum hostem vagum, excito cum popularibus rege \nPtolemaeo quattuor agmina parat, quae legatis aut tribunis \ndata; et praedatorias manus delecti Maurorum duxere: \nipse consultor aderat omnibus."}, {"milestone": {"@n": "26", "@unit": "chapter"}, "#text": "Nec multo post adfertur Numidas apud castellum \nsemirutum, ab ipsis quondam incensum, cui nomen Auzea, \npositis mapalibus consedisse, fisos loco quia vastis circum \nsaltibus claudebatur. tum expeditae cohortes alaeque quam \nin partem ducerentur ignarae cito agmine rapiuntur. simulque coeptus dies et concentu tubarum ac truci clamore \naderant semisomnos in barbaros, praepeditis Numidarum \nequis aut diversos pastus pererrantibus. ab Romanis confertus pedes, dispositae turmae, cuncta proelio provisa: \nhostibus contra omnium nesciis non arma, non ordo, non \nconsilium, sed pecorum modo trahi occidi capi. infensus \nmiles memoria laborum et adversum eludentis optatae totiens pugnae se quisque ultione et sanguine explebant. \ndiffertur per manipulos, Tacfarinatem omnes notum tot \nproeliis consectentur: non nisi duce interfecto requiem \nbelli fore. at ille deiectis circum stipatoribus vinctoque \niam filio et effusis undique Romanis ruendo in tela captivitatem haud inulta morte effugit; isque finis armis impositus."}, {"pb": {"@ed": "oct"}, "milestone": {"@n": "27", "@unit": "chapter"}, "#text": "Dolabellae petenti abnuit triumphalia Tiberius, Seiano tribuens, ne Blaesi avunculi eius laus obsolesceret. \nsed neque Blaesus ideo inlustrior et huic negatus honor \ngloriam intendit: quippe minore exercitu insignis captivos, \ncaedem ducis bellique confecti famam deportarat. sequebantur et Garamantum legati, raro in urbe visi, quos Tacfarinate caeso perculsa gens set culpae nescia ad satis facien-  \ndum populo Romano miserat. cognitis dehinc Ptolemaei \nper id bellum studiis repetitus ex vetusto more honos \nmissusque e senatoribus qui scipionem eburnum, togam \npictam, antiqua patrum munera, daret regemque et socium \natque amicum appellaret."}, {"milestone": {"@n": "28", "@unit": "chapter"}, "#text": "Eadem aestate mota per Italiam servilis belli semina fors oppressit. auctor tumultus T. Curtisius, quondam \npraetoriae cohortis miles, primo coetibus clandestinis apud \nBrundisium et circumiecta oppida, mox positis propalam \nlibellis ad libertatem vocabat agrestia per longinquos saltus \net ferocia servitia, cum velut munere deum tres biremes \nadpulere ad usus commeantium illo mari. et erat isdem \nregionibus Cutius Lupus quaestor, cui provincia vetere ex \nmore calles evenerant: is disposita classiariorum copia coeptantem cum maxime coniurationem disiecit. missusque \na Caesare propere Staius tribunus cum valida manu ducem \nipsum et proximos audacia in urbem traxit, iam trepidam \nob multitudinem familiarum quae gliscebat immensum, \nminore in dies plebe ingenua."}, {"pb": {"@ed": "oct"}, "milestone": {"@n": "29", "@unit": "chapter"}, "#text": "Isdem consulibus miseriarum ac saevitiae exemplum \natrox, reus pater, accusator filius (nomen utrique Vibius \nSerenus) in senatum inducti sunt. ab exilio retractus \ninluvieque ac squalore obsitus et tum catena vinctus pater \noranti filio comparatur. adulescens multis munditiis, alacri \nvultu, structas principi insidias, missos in Galliam concitores belli index idem et testis dicebat, adnectebatque \nCaecilium Cornutum praetorium ministravisse pecuniam; \nqui taedio curarum et quia periculum pro exitio habebatur \nmortem in se festinavit. at contra reus nihil infracto  \nanimo obversus in filium quatere vincla, vocare ultores \ndeos ut sibi quidem redderent exilium ubi procul tali \nmore ageret, filium autem quandoque supplicia sequerentur. \nadseverabatque innocentem Cornutum et falso exterritum; \nidque facile intellectu si proderentur alii: non enim se \ncaedem principis et res novas uno socio cogitasse."}, {"milestone": {"@n": "30", "@unit": "chapter"}, "#text": "Tum accusator Cn. Lentulum et Seium Tuberonem \nnominat, magno pudore Caesaris, cum primores civitatis, \nintimi ipsius amici, Lentulus senectutis extremae, Tubero \ndefecto corpore, tumultus hostilis et turbandae rei publicae \naccerserentur. sed hi quidem statim exempti: in patrem \nex servis quaesitum et quaestio adversa accusatori fuit. \nqui scelere vaecors, simul vulgi rumore territus robur et \nsaxum aut parricidarum poenas minitantium, cessit urbe. \nac retractus Ravenna exequi accusationem adigitur, non \noccultante Tiberio vetus odium adversum exulem Serenum. \nnam post damnatum Libonem missis ad Caesarem litteris \nexprobraverat suum tantum studium sine fructu fuisse, addideratque quaedam contumacius quam tutum apud auris \nsuperbas et offensioni proniores. ea Caesar octo post \nannos rettulit, medium tempus varie arguens, etiam si \ntormenta pervicacia servorum contra evenissent."}, {"pb": {"@ed": "oct"}, "milestone": {"@n": "31", "@unit": "chapter"}, "#text": "Dictis dein sententiis ut Serenus more maiorum \npuniretur, quo molliret invidiam, intercessit. Gallus Asinius <cum> Gyaro aut Donusa claudendum censeret, id quoque \naspernatus est, egenam aquae utramque insulam referens \ndandosque vitae usus cui vita concederetur. ita Serenus \nAmorgum reportatur. et quia Cornutus sua manu ceciderat, actum de praemiis accusatorum abolendis, si quis \nmaiestatis postulatus ante perfectum iudicium se ipse vita \nprivavisset. ibaturque in eam sententiam ni durius con-  \ntraque morem suum palam pro accusatoribus Caesar inritas \nleges, rem publicam in praecipiti conquestus esset: subverterent potius iura quam custodes eorum amoverent. sic \ndelatores, genus hominum publico exitio repertum et <ne> \npoenis quidem umquam satis coercitum, per praemia eliciebantur."}, {"milestone": {"@n": "32", "@unit": "chapter"}, "#text": "His tam adsiduis tamque maestis modica laetitia \nintericitur, quod C. Cominium equitem Romanum, probrosi in se carminis convictum, Caesar precibus fratris qui \nsenator erat concessit. quo magis mirum habebatur gnarum meliorum et quae fama clementiam sequeretur tristiora malle. neque enim socordia peccabat; nec occultum \nest, quando ex veritate, quando adumbrata laetitia facta \nimperatorum celebrentur. quin ipse, compositus alias et \nvelut eluctantium verborum, solutius promptiusque eloquebatur quotiens subveniret. at P. Suillium quaestorem \nquondam Germanici, cum Italia arceretur convictus pecuniam ob rem iudicandam cepisse, amovendum in insulam \ncensuit, tanta contentione animi ut iure iurando obstringeret e re publica id esse. quod aspere acceptum ad praesens mox in laudem vertit regresso Suillio; quem vidit \nsequens aetas praepotentem, venalem et Claudii principis \namicitia diu prospere, numquam bene usum. eadem poena \nin Catum Firmium senatorem statuitur, tamquam falsis \nmaiestatis criminibus sororem petivisset. Catus, ut rettuli, \nLibonem inlexerat insidiis, deinde indicio perculerat. eius \noperae memor Tiberius sed alia praetendens exilium deprecatus est: quo minus senatu pelleretur non obstitit."}, {"pb": {"@ed": "oct"}, "milestone": {"@n": "33", "@unit": "chapter"}, "#text": "Pleraque eorum quae rettuli quaeque referam parva \nforsitan et levia memoratu videri non nescius sum: sed \nnemo annalis nostros cum scriptura eorum contenderit qui  \nveteres populi Romani res composuere. ingentia illi bella, \nexpugnationes urbium, fusos captosque reges, aut si quando \nad interna praeverterent, discordias consulum adversum \ntribunos, agrarias frumentariasque leges, plebis et optimatium certamina libero egressu memorabant: nobis in arto \net inglorius labor; immota quippe aut modice lacessita \npax, maestae urbis res et princeps proferendi imperi incuriosus erat. non tamen sine usu fuerit introspicere illa \nprimo aspectu levia ex quis magnarum saepe rerum motus \noriuntur."}, {"pb": {"@ed": "oct"}, "milestone": {"@n": "34", "@unit": "chapter"}, "#text": "Nam cunctas nationes et urbes populus aut primores \naut singuli regunt: delecta ex iis et consociata rei publicae \nforma laudari facilius quam evenire, vel si evenit, haud \ndiuturna esse potest. igitur ut olim plebe valida, vel cum \npatres pollerent, noscenda vulgi natura et quibus modis \ntemperanter haberetur, senatusque et optimatium ingenia \nqui maxime perdidicerant, callidi temporum et sapientes \ncredebantur, sic converso statu neque alia re Romana quam \nsi unus imperitet, haec conquiri tradique in rem fuerit, quia \npauci prudentia honesta ab deterioribus, utilia ab noxiis \ndiscernunt, plures aliorum eventis docentur. ceterum ut \nprofutura, ita minimum oblectationis adferunt. nam situs \ngentium, varietates proeliorum, clari ducum exitus retinent \nac redintegrant legentium animum: nos saeva iussa, continuas accusationes, fallaces amicitias, perniciem innocentium et easdem exitii causas coniungimus, obvia rerum \nsimilitudine et satietate. tum quod antiquis scriptoribus \nrarus obtrectator, neque refert cuiusquam Punicas Romanasne acies laetius extuleris: at multorum qui Tiberio \nregente poenam vel infamias subiere posteri manent. utque  \nfamiliae ipsae iam extinctae sint, reperies qui ob similitudinem morum aliena malefacta sibi obiectari putent. etiam \ngloria ac virtus infensos habet, ut nimis ex propinquo \ndiversa arguens. sed ad inceptum redeo."}, {"pb": {"@ed": "oct"}, "milestone": {"@n": "35", "@unit": "chapter"}, "#text": "Cornelio Cosso Asinio Agrippa consulibus Cremutius Cordus postulatur novo ac tunc primum audito crimine, \nquod editis annalibus laudatoque M. Bruto C. Cassium \nRomanorum ultimum dixisset. accusabant Satrius Secundus et Pinarius Natta, Seiani clientes. id perniciabile reo et \nCaesar truci vultu defensionem accipiens, quam Cremutius \nrelinquendae vitae certus in hunc modum exorsus est: \n'verba mea, patres conscripti, arguuntur: adeo factorum \ninnocens sum. sed neque haec in principem aut principis \nparentem, quos lex maiestatis amplectitur: Brutum et Cassium laudavisse dicor, quorum res gestas cum plurimi \ncomposuerint, nemo sine honore memoravit. Titus Livius, \neloquentiae ac fidei praeclarus in primis, Cn. Pompeium \ntantis laudibus tulit ut Pompeianum eum Augustus appellaret; neque id amicitiae eorum offecit. Scipionem, \nAfranium, hunc ipsum Cassium, hunc Brutum nusquam \nlatrones et parricidas, quae nunc vocabula imponuntur, \nsaepe ut insignis viros nominat. Asinii Pollionis scripta \negregiam eorundem memoriam tradunt; Messala Corvinus \nimperatorem suum Cassium praedicabat: et uterque opibusque atque honoribus perviguere. Marci Ciceronis libro quo \nCatonem caelo aequavit, quid aliud dictator Caesar quam \nrescripta oratione velut apud iudices respondit? Antonii \nepistulae Bruti contiones falsa quidem in Augustum probra \nset multa cum acerbitate habent; carmina Bibaculi et \nCatulli referta contumeliis Caesarum leguntur: sed ipse  \ndivus Iulius, ipse divus Augustus et tulere ista et reliquere, \nhaud facile dixerim, moderatione magis an sapientia. namque spreta exolescunt: si irascare, adgnita videntur."}, {"milestone": {"@n": "36", "@unit": "chapter"}, "#text": "Non attingo Graecos, quorum non modo libertas, \netiam libido impunita; aut si quis advertit, dictis dicta ultus \nest. sed maxime solutum et sine obtrectatore fuit prodere \nde iis quos mors odio aut gratiae exemisset. num enim \narmatis Cassio et Bruto ac Philippensis campos optinentibus belli civilis causa populum per contiones incendo? an \nilli quidem septuagesimum ante annum perempti, quo modo \nimaginibus suis noscuntur, quas ne victor quidem abolevit, \nsic partem memoriae apud scriptores retinent? suum cuique \ndecus posteritas rependit; nec deerunt, si damnatio ingruit, \nqui non modo Cassii et Bruti set etiam mei meminerint.' \negressus dein senatu vitam abstinentia finivit. libros per \naedilis cremandos censuere patres: set manserunt, occultati \net editi. quo magis socordiam eorum inridere libet qui \npraesenti potentia credunt extingui posse etiam sequentis \naevi memoriam. nam contra punitis ingeniis gliscit auctoritas, neque aliud externi reges aut qui eadem saevitia usi \nsunt nisi dedecus sibi atque illis gloriam peperere."}, {"pb": {"@ed": "oct"}, "milestone": {"@n": "37", "@unit": "chapter"}, "#text": "Ceterum postulandis reis tam continuus annus fuit \nut feriarum Latinarum diebus praefectum urbis Drusum, \nauspicandi gratia tribunal ingressum, adierit Calpurnius \nSalvianus in Sextum Marium: quod a Caesare palam increpitum causa exilii Salviano fuit. obiecta publice Cyzicenis incuria caerimoniarum divi Augusti, additis violentiae \ncriminibus adversum civis Romanos. et amisere libertatem, \nquam bello Mithridatis meruerant, circumsessi nec minus \nsua constantia quam praesidio Luculli pulso rege. at  \nFonteius Capito, qui pro consule Asiam curaverat, absolvitur, comperto ficta in eum crimina per Vibium Serenum. \nneque tamen id Sereno noxae fuit, quem odium publicum \ntutiorem faciebat. nam ut quis destrictior accusator, velut \nsacrosanctus erat: leves ignobiles poenis adficiebantur."}, {"milestone": {"@n": "38", "@unit": "chapter"}, "#text": "Per idem tempus Hispania ulterior missis ad senatum \nlegatis oravit ut exemplo Asiae delubrum Tiberio matrique \neius extrueret. qua occasione Caesar, validus alioqui spernendis honoribus et respondendum ratus iis quorum rumore \narguebatur in ambitionem flexisse, huiusce modi orationem \ncoepit: 'scio, patres conscripti, constantiam meam a plerisque desideratam quod Asiae civitatibus nuper idem istud \npetentibus non sim adversatus. ergo et prioris silentii \ndefensionem et quid in futurum statuerim simul aperiam. \ncum divus Augustus sibi atque urbi Romae templum apud \nPergamum sisti non prohibuisset, qui omnia facta dictaque \neius vice legis observem, placitum iam exemplum promptius \nsecutus sum quia cultui meo veneratio senatus adiungebatur. \nceterum ut semel recepisse veniam habuerit, ita per omnis \nprovincias effigie numinum sacrari ambitiosum, superbum; \net vanescet Augusti honor si promiscis adulationibus vulgatur."}, {"pb": {"@ed": "oct"}, "milestone": {"@n": "39", "@unit": "chapter"}, "#text": "Ego me, patres conscripti, mortalem esse et hominum officia fungi satisque habere si locum principem impleam et vos testor et meminisse posteros volo; qui satis \nsuperque memoriae meae tribuent, ut maioribus meis \ndignum, rerum vestrarum providum, constantem in periculis, offensionum pro utilitate publica non pavidum \ncredant. haec mihi in animis vestris templa, hae pulcherrimae effigies et mansurae. nam quae saxo struuntur, \nsi iudicium posterorum in odium vertit, pro sepulchris  \nspernuntur. proinde socios civis et deos ipsos precor, hos \nut mihi ad finem usque vitae quietam et intellegentem \nhumani divinique iuris mentem duint, illos ut, quandoque \nconcessero, cum laude et bonis recordationibus facta atque \nfamam nominis mei prosequantur.' perstititque posthac \nsecretis etiam sermonibus aspernari talem sui cultum. quod \nalii modestiam, multi, quia diffideret, quidam ut degeneris \nanimi interpretabantur. optumos quippe mortalium altissima cupere: sic Herculem et Liberum apud Graecos, \nQuirinum apud nos deum numero additos: melius Augustum, qui speraverit. cetera principibus statim adesse: \nunum insatiabiliter parandum, prosperam sui memoriam; \nnam contemptu famae contemni virtutes."}, {"milestone": {"@n": "40", "@unit": "chapter"}, "#text": "At Seianus nimia fortuna socors et muliebri insuper \ncupidine incensus, promissum matrimonium flagitante Livia, \ncomponit ad Caesarem codicillos: moris quippe tum erat \nquamquam praesentem scripto adire. eius talis forma fuit: \nbenevolentia patris Augusti et mox plurimis Tiberii iudiciis \nita insuevisse ut spes votaque sua non prius ad deos quam \nad principum auris conferret. neque fulgorem honorum \numquam precatum: excubias ac labores ut unum e militibus pro incolumitate imperatoris malle. ac tamen quod \npulcherrimum adeptum, ut coniunctione Caesaris dignus \ncrederetur: hinc initium spei. et quoniam audiverit Augustum in conlocanda filia non nihil etiam de equitibus \nRomanis consultavisse, ita, si maritus Liviae quaereretur, \nhaberet in animo amicum sola necessitudinis gloria usurum. \nnon enim exuere imposita munia: satis aestimare firmari \ndomum adversum iniquas Agrippinae offensiones, idque \nliberorum causa; nam sibi multum superque vitae fore, \nquod tali cum principe explevisset."}, {"pb": [{"@ed": "oct"}, {"@ed": "oct"}], "milestone": {"@n": "41", "@unit": "chapter"}, "#text": "Ad ea Tiberius laudata pietate Seiani suisque in  \neum beneficiis modice percursis, cum tempus tamquam ad \nintegram consultationem petivisset, adiunxit: ceteris mortalibus in eo stare consilia quid sibi conducere putent; \nprincipum diversam esse sortem quibus praecipua rerum \nad famam derigenda. ideo se non illuc decurrere, quod \npromptum rescriptu, posse ipsam Liviam statuere, nubendum \npost Drusum an in penatibus isdem tolerandum haberet; \nesse illi matrem et aviam, propiora consilia. simplicius \nacturum, de inimicitiis primum Agrippinae, quas longe \nacrius arsuras si matrimonium Liviae velut in partis \ndomum Caesarum distraxisset. sic quoque erumpere aemulationem feminarum, eaque discordia nepotes suos convelli: \nquid si intendatur certamen tali coniugio? 'falleris enim, \nSeiane, si te mansurum in eodem ordine putas, et Liviam, \nquae G. Caesari, mox Druso nupta fuerit, ea mente acturam \nut cum equite Romano senescat. ego ut sinam, credisne \npassuros qui fratrem eius, qui patrem maioresque nostros \nin summis imperiis videre? vis tu quidem istum intra \nlocum sistere: sed illi magistratus et primores, qui te invitum perrumpunt omnibusque de rebus consulunt, excessisse iam pridem equestre fastigium longeque antisse patris \nmei amicitias non occulti ferunt perque invidiam tui me \nquoque incusant. at enim Augustus filiam suam equiti \nRomano tradere meditatus est. mirum hercule, si cum \nin omnis curas distraheretur immensumque attolli provideret quem coniunctione tali super alios extulisset, C. \nProculeium et quosdam in sermonibus habuit insigni \ntranquillitate vitae, nullis rei publicae negotiis permixtos. \nsed si dubitatione Augusti movemur, quanto validius est \nquod Marco Agrippae, mox mihi conlocavit? atque ego \nhaec pro amicitia non occultavi: ceterum neque tuis neque  \nLiviae destinatis adversabor. ipse quid intra animum volutaverim, quibus adhuc necessitudinibus immiscere te mihi \nparem, omittam ad praesens referre: id tantum aperiam, \nnihil esse tam excelsum quod non virtutes istae tuusque \nin me animus mereantur, datoque tempore vel in senatu \nvel in contione non reticebo.'"}, {"milestone": {"@n": "42", "@unit": "chapter"}, "#text": "Rursum Seianus non iam de matrimonio sed altius \nmetuens tacita suspicionum, vulgi rumorem, ingruentem \ninvidiam deprecatur. ac ne adsiduos in domum coetus \narcendo infringeret potentiam aut receptando facultatem \ncriminantibus praeberet, huc flexit ut Tiberium ad vitam \nprocul Roma amoenis locis degendam impelleret. multa \nquippe providebat: sua in manu aditus litterarumque \nmagna ex parte se arbitrum fore, cum per milites commearent; mox Caesarem vergente iam senecta secretoque \nloci mollitum munia imperii facilius tramissurum: et \nminui sibi invidiam adempta salutantum turba sublatisque \ninanibus veram potentiam augeri. igitur paulatim negotia \nurbis, populi adcursus, multitudinem adfluentium increpat, \nextollens laudibus quietem et solitudinem quis abesse \ntaedia et offensiones ac praecipua rerum maxime agitari."}, {"pb": {"@ed": "oct"}, "milestone": {"@n": "43", "@unit": "chapter"}, "#text": "Ac forte habita per illos dies de Votieno Montano, \ncelebris ingenii viro, cognitio cunctantem iam Tiberium \nperpulit ut vitandos crederet patrum coetus vocesque quae \nplerumque verae et graves coram ingerebantur. nam postulato Votieno ob contumelias in Caesarem dictas, testis \nAemilius e militaribus viris, dum studio probandi cuncta \nrefert et quamquam inter obstrepentis magna adseveratione \nnititur, audivit Tiberius probra quis per occultum lacerabatur, adeoque perculsus est ut se vel statim vel in \ncognitione purgaturum clamitaret precibusque proximorum,  \nadulatione omnium aegre componeret animum. et Votienus \nquidem maiestatis poenis adfectus est: Caesar obiectam \nsibi adversus reos inclementiam eo pervicacius amplexus, \nAquiliam adulterii delatam cum Vario Ligure, quamquam \nLentulus Gaetulicus consul designatus lege Iulia damnasset, \nexilio punivit Apidiumque Merulam quod in acta divi \nAugusti non iuraverat albo senatorio erasit."}, {"milestone": {"@n": "44", "@unit": "chapter"}, "#text": "Auditae dehinc Lacedaemoniorum et Messeniorum \nlegationes de iure templi Dianae Limnatidis, quod suis a \nmaioribus suaque in terra dicatum Lacedaemonii firmabant \nannalium memoria vatumque carminibus, sed Macedonis \nPhilippi cum quo bellassent armis ademptum ac post \nC. Caesaris et M. Antonii sententia redditum. contra \nMessenii veterem inter Herculis posteros divisionem Peloponnesi protulere, suoque regi Denthaliatem agrum in quo \nid delubrum cessisse; monimentaque eius rei sculpta saxis \net aere prisco manere. quod si vatum, annalium ad testimonia vocentur, pluris sibi ac locupletiores esse; neque \nPhilippum potentia sed ex vero statuisse: idem regis Antigoni, idem imperatoris Mummii iudicium; sic Milesios \npermisso publice arbitrio, postremo Atidium Geminum \npraetorem Achaiae decrevisse. ita secundum Messenios \ndatum. et Segestani aedem Veneris montem apud Erycum, \nvetustate dilapsam, restaurari postulavere, nota memorantes \nde origine eius et laeta Tiberio. suscepit curam libens \nut consanguineus. tunc tractatae Massiliensium preces \nprobatumque P. Rutilii exemplum; namque eum legibus \npulsum civem sibi Zmyrnaei addiderant. quo iure Vulcacius Moschus exul in Massiliensis receptus bona sua rei \npublicae eorum et patriae reliquerat."}, {"pb": {"@ed": "oct"}, "milestone": {"@n": "45", "@unit": "chapter"}, "#text": "Obiere eo anno viri nobiles Cn. Lentulus et L.  \nDomitius. Lentulo super consulatum et triumphalia de \nGetis gloriae fuerat bene tolerata paupertas, dein magnae \nopes innocenter partae et modeste habitae. Domitium \ndecoravit pater civili bello maris potens, donec Antonii \npartibus, mox Caesaris misceretur. avus Pharsalica acie \npro optumatibus ceciderat. ipse delectus cui minor Antonia, Octavia genita, in matrimonium daretur, post exercitu \nflumen Albim transcendit, longius penetrata Germania \nquam quisquam priorum, easque ob res insignia triumphi \nadeptus est. obiit et L. Antonius, multa claritudine generis \nsed improspera. nam patre eius Iullo Antonio ob adulterium \nIuliae morte punito hunc admodum adulescentulum, sororis \nnepotem, seposuit Augustus in civitatem Massiliensem ubi \nspecie studiorum nomen exilii tegeretur. habitus tamen \nsupremis honor ossaque tumulo Octaviorum inlata per \ndecretum senatus."}, {"pb": {"@ed": "oct"}, "milestone": {"@n": "46", "@unit": "chapter"}, "#text": "Isdem consulibus facinus atrox in citeriore Hispania \nadmissum a quodam agresti nationis Termestinae. is praetorem provinciae L. Pisonem, pace incuriosum, ex improviso in itinere adortus uno vulnere in mortem adfecit; ac \npernicitate equi profugus, postquam saltuosos locos attigerat, dimisso equo per derupta et avia sequentis frustratus \nest. neque diu fefellit: nam prenso ductoque per proximos pagos equo cuius foret cognitum. et repertus cum \ntormentis edere conscios adigeretur, voce magna sermone \npatrio frustra se interrogari clamitavit: adsisterent socii ac \nspectarent; nullam vim tantam doloris fore ut veritatem \neliceret. idemque cum postero ad quaestionem retraheretur, eo nisu proripuit se custodibus saxoque caput adflixit \nut statim exanimaretur. sed Piso Termestinorum dolo  \ncaesus habetur; quippe pecunias e publico interceptas \nacrius quam ut tolerarent barbari cogebat."}, {"milestone": {"@n": "47", "@unit": "chapter"}, "#text": "Lentulo Gaetulico C. Calvisio consulibus decreta \ntriumphi insignia Poppaeo Sabino contusis Thraecum gentibus, qui montium editis incultu atque eo ferocius agitabant. causa motus super hominum ingenium, quod pati \ndilectus et validissimum quemque militiae nostrae dare \naspernabantur, ne regibus quidem parere nisi ex libidine \nsoliti, aut si mitterent auxilia, suos ductores praeficere nec \nnisi adversum accolas belligerare. ac tum rumor incesserat \nfore ut disiecti aliisque nationibus permixti diversas in \nterras traherentur. sed antequam arma inciperent, misere \nlegatos amicitiam obsequiumque memoraturos, et mansura \nhaec si nullo novo onere temptarentur: sin ut victis servitium indiceretur, esse sibi ferrum et iuventutem et promptum \nlibertati aut ad mortem animum. simul castella rupibus \nindita conlatosque illuc parentes et coniuges ostentabant \nbellumque impeditum arduum cruentum minitabantur."}, {"pb": {"@ed": "oct"}, "milestone": {"@n": "48", "@unit": "chapter"}, "#text": "At Sabinus, donec exercitus in unum conduceret, \ndatis mitibus responsis, postquam Pomponius Labeo e Moesia cum legione, rex Rhoemetalces cum auxiliis popularium \nqui fidem non mutaverant, venere, addita praesenti copia \nad hostem pergit, compositum iam per angustias saltuum. \nquidam audentius apertis in collibus visebantur, quos dux \nRomanus acie suggressus haud aegre pepulit sanguine \nbarbarorum modico ob propinqua suffugia. mox castris in \nloco communitis valida manu montem occupat angustum \net aequali dorso continuum usque ad proximum castellum \nquod magna vis armata aut incondita tuebatur. simul in \nferocissimos, qui ante vallum more gentis cum carminibus \net tripudiis persultabant, mittit delectos sagittariorum. ii  \ndum eminus grassabantur crebra et inulta vulnera fecere: \npropius incedentes eruptione subita turbati sunt receptique subsidio Sugambrae cohortis, quam Romanus promptam ad pericula nec minus cantuum et armorum tumultu \ntrucem haud procul instruxerat."}, {"milestone": {"@n": "49", "@unit": "chapter"}, "#text": "Translata dehinc castra hostem propter, relictis apud \npriora munimenta Thraecibus, quos nobis adfuisse memoravi. iisque permissum vastare, urere, trahere praedas, dum \npopulatio lucem intra sisteretur noctemque in castris tutam \net vigilem capesserent. id primo servatum: mox versi in \nluxum et raptis opulenti omittere stationes, lascivia epularum aut somno et vino procumbere. igitur hostes incuria \neorum comperta duo agmina parant quorum altero populatores invaderentur, alii castra Romana adpugnarent, non spe \ncapiendi sed ut clamore, telis suo quisque periculo intentus \nsonorem alterius proelii non acciperet. tenebrae insuper \ndelectae augendam ad formidinem. sed qui vallum legionum temptabant facile pelluntur; Thraecum auxilia repentino incursu territa, cum pars munitionibus adiacerent, \nplures extra palarentur, tanto infensius caesi quanto perfugae et proditores ferre arma ad suum patriaeque servitium \nincusabantur."}, {"pb": {"@ed": "oct"}, "milestone": {"@n": "50", "@unit": "chapter"}, "#text": "Postera die Sabinus exercitum aequo loco ostendit, \nsi barbari successu noctis alacres proelium auderent. et \npostquam castello aut coniunctis tumulis non degrediebantur, obsidium coepit per praesidia quae opportune iam \nmuniebat; dein fossam loricamque contexens quattuor \nmilia passuum ambitu amplexus est; tum paulatim ut \naquam pabulumque eriperet contrahere claustra artaque \ncircumdare; et struebatur agger unde saxa hastae ignes \npropinquum iam in hostem iacerentur. sed nihil aeque \nquam sitis fatigabat, cum ingens multitudo bellatorum im-  \nbellium uno reliquo fonte uterentur; simulque armenta, ut \nmos barbaris, iuxta clausa egestate pabuli exanimari; adiacere corpora hominum quos vulnera, quos sitis peremerat; \npollui cuncta sanie odore contactu."}, {"milestone": {"@n": "51", "@unit": "chapter"}, "#text": "Rebusque turbatis malum extremum discordia accessit, his deditionem aliis mortem et mutuos inter se ictus \nparantibus; et erant qui non inultum exitium sed eruptionem suaderent. neque ignobiles tantum his diversi sententiis, verum e ducibus Dinis, provectus senecta et longo \nusu vim atque clementiam Romanam edoctus, ponenda \narma, unum adflictis id remedium disserebat, primusque se \ncum coniuge et liberis victori permisit: secuti aetate aut \nsexu imbecilli et quibus maior vitae quam gloriae cupido. \nat iuventus Tarsam inter et Turesim distrahebatur. utrique destinatum cum libertate occidere, sed Tarsa properum \nfinem, abrumpendas pariter spes ac metus clamitans, dedit \nexemplum demisso in pectus ferro; nec defuere qui eodem \nmodo oppeterent. Turesis sua cum manu noctem opperitur haud nescio duce nostro. igitur firmatae stationes \ndensioribus globis; et ingruebat nox nimbo atrox, hostisque clamore turbido, modo per vastum silentium, incertos \nobsessores effecerat, cum Sabinus circumire, hortari, ne ad \nambigua sonitus aut simulationem quietis casum insidiantibus aperirent, sed sua quisque munia servarent immoti \ntelisque non in falsum iactis."}, {"pb": {"@ed": "oct"}, "milestone": {"@n": "52", "@unit": "chapter"}, "#text": "Interea barbari catervis decurrentes nunc in vallum \nmanualia saxa, praeustas sudes, decisa robora iacere, nunc \nvirgultis et cratibus et corporibus exanimis complere fossas, \nquidam pontis et scalas ante fabricati inferre propugnaculis \neaque prensare, detrahere et adversum resistentis comminus \nniti. miles contra deturbare telis, pellere umbonibus, mu-  \nralia pila, congestas lapidum molis provolvere. his partae \nvictoriae spes et si cedant insignitius flagitium, illis extrema \niam salus et adsistentes plerisque matres et coniuges earumque lamenta addunt animos. nox aliis in audaciam, aliis \nad formidinem opportuna; incerti ictus, vulnera improvisa; \nsuorum atque hostium ignoratio et montis anfractu repercussae velut a tergo voces adeo cuncta miscuerant ut quaedam munimenta Romani quasi perrupta omiserint. neque \ntamen pervasere hostes nisi admodum pauci: ceteros, deiecto promptissimo quoque aut saucio, adpetente iam luce \ntrusere in summa castelli ubi tandem coacta deditio. et \nproxima sponte incolarum recepta: reliquis quo minus vi \naut obsidio subigerentur praematura montis Haemi et \nsaeva hiems subvenit."}, {"pb": {"@ed": "oct"}, "milestone": {"@n": "53", "@unit": "chapter"}, "#text": "At Romae commota principis domo, ut series futuri \nin Agrippinam exitii inciperet Claudia Pulchra sobrina eius \npostulatur accusante Domitio Afro. is recens praetura, \nmodicus dignationis et quoquo facinore properus clarescere, \ncrimen impudicitiae, adulterum Furnium, veneficia in principem et devotiones obiectabat. Agrippina semper atrox, \ntum et periculo propinquae accensa, pergit ad Tiberium \nac forte sacrificantem patri repperit. quo initio invidiae \nnon eiusdem ait mactare divo Augusto victimas et posteros \neius insectari. non in effigies mutas divinum spiritum \ntransfusum: se imaginem veram, caelesti sanguine ortam, \nintellegere discrimen, suscipere sordis. frustra Pulchram \npraescribi cui sola exitii causa sit quod Agrippinam stulte \nprorsus ad cultum delegerit oblita Sosiae ob eadem adflictae. audita haec raram occulti pectoris vocem elicuere, \ncorreptamque Graeco versu admonuit non ideo laedi quia \nnon regnaret. Pulchra et Furnius damnantur. Afer pri-  \nmoribus oratorum additus, divulgato ingenio et secuta adseveratione Caesaris qua suo iure disertum eum appellavit. \nmox capessendis accusationibus aut reos tutando prosperiore \neloquentiae quam morum fama fuit, nisi quod aetas extrema \nmultum etiam eloquentiae dempsit, dum fessa mente retinet \nsilentii impatientiam."}, {"milestone": {"@n": "54", "@unit": "chapter"}, "#text": "At Agrippina pervicax irae et morbo corporis implicata, cum viseret eam Caesar, profusis diu ac per silentium \nlacrimis, mox invidiam et preces orditur: subveniret solitudini, daret maritum; habilem adhuc iuventam sibi neque \naliud probis quam ex matrimonio solacium; esse in civitate, * * * Germanici coniugem ac liberos eius recipere \ndignarentur. sed Caesar non ignarus quantum ex re publica peteretur, ne tamen offensionis aut metus manifestus \nforet sine responso quamquam instantem reliquit. id ego, \na scriptoribus annalium non traditum, repperi in commentariis Agrippinae filiae quae Neronis principis mater vitam \nsuam et casus suorum posteris memoravit."}, {"pb": {"@ed": "oct"}, "milestone": {"@n": "55", "@unit": "chapter"}, "#text": "Ceterum Seianus maerentem et improvidam altius \nperculit, immissis qui per speciem amicitiae monerent paratum ei venenum, vitandas soceri epulas. atque illa simulationum nescia, cum propter discumberet, non vultu aut \nsermone flecti, nullos attingere cibos, donec advertit Tiberius, forte an quia audiverat; idque quo acrius experiretur, \npoma, ut erant adposita, laudans nurui sua manu tradidit. \naucta ex eo suspicio Agrippinae et intacta ore servis tramisit. nec tamen Tiberii vox coram secuta, sed obversus ad \nmatrem non mirum ait si quid severius in eam statuisset \na qua veneficii insimularetur. inde rumor parari exitium \nneque id imperatorem palam audere, secretum ad perpetrandum quaeri."}, {"milestone": {"@n": "56", "@unit": "chapter"}, "#text": "Sed Caesar quo famam averteret adesse frequens \nsenatui legatosque Asiae ambigentis quanam in civitate \ntemplum statueretur pluris per dies audivit. undecim \nurbes certabant, pari ambitione, viribus diversae. neque \nmultum distantia inter se memorabant de vetustate generis, \nstudio in populum Romanum per bella Persi et Aristonici \naliorumque regum. verum Hypaepeni Trallianique Laodicenis ac Magnetibus simul tramissi ut parum validi; ne \nIlienses quidem, cum parentem urbis Romae Troiam referrent, nisi antiquitatis gloria pollebant. paulum addubitatum quod Halicarnasii mille et ducentos per annos nullo \nmotu terrae nutavisse sedes suas vivoque in saxo fundamenta templi adseveraverant. Pergamenos (eo ipso \nnitebantur) aede Augusto ibi sita satis adeptos creditum. \nEphesii Milesiique, hi Apollinis, illi Dianae caerimonia occupavisse civitates visi. ita Sardianos inter Zmyrnaeosque \ndeliberatum. Sardiani decretum Etruriae recitavere ut \nconsanguinei: nam Tyrrhenum Lydumque Atye rege genitos ob multitudinem divisisse gentem; Lydum patriis in \nterris resedisse, Tyrrheno datum novas ut conderet sedes; \net ducum e nominibus indita vocabula illis per Asiam, his \nin Italia; auctamque adhuc Lydorum opulentiam missis in \nGraeciam populis cui mox a Pelope nomen. simul litteras \nimperatorum et icta nobiscum foedera bello Macedonum \nubertatemque fluminum suorum, temperiem caeli ac ditis \ncircum terras memorabant."}, {"pb": {"@ed": "oct"}, "milestone": {"@n": "57", "@unit": "chapter"}, "#text": "At Zmyrnaei repetita vetustate, seu Tantalus Iove \nortus illos, sive Theseus divina et ipse stirpe, sive una \nAmazonum condidisset, transcendere ad ea, quis maxime \nfidebant, in populum Romanum officiis, missa navali copia  \nnon modo externa ad bella sed quae in Italia tolerabantur; \nseque primos templum urbis Romae statuisse, M. Porcio \nconsule, magnis quidem iam populi Romani rebus, nondum tamen ad summum elatis, stante adhuc Punica urbe \net validis per Asiam regibus. simul L. Sullam testem \nadferebant, gravissimo in discrimine exercitus ob asperitatem hiemis et penuriam vestis, cum id Zmyrnam in contionem nuntiatum foret, omnis qui adstabant detraxisse \ncorpori tegmina nostrisque legionibus misisse. ita rogati \nsententiam patres Zmyrnaeos praetulere. censuitque Vibius \nMarsus ut M'. Lepido, cui ea provincia obvenerat, super \nnumerum legaretur qui templi curam susciperet. et quia \nLepidus ipse deligere per modestiam abnuebat, Valerius \nNaso e praetoriis sorte missus est."}, {"pb": {"@ed": "oct"}, "milestone": {"@n": "58", "@unit": "chapter"}, "#text": "Inter quae diu meditato prolatoque saepius consilio \ntandem Caesar in Campaniam, specie dedicandi templa \napud Capuam Iovi, apud Nolam Augusto, sed certus procul \nurbe degere. causam abscessus quamquam secutus plurimos auctorum ad Seiani artes rettuli, quia tamen caede \neius patrata sex postea annos pari secreto coniunxit, plerumque permoveor num ad ipsum referri verius sit, saevitiam ac libidinem cum factis promeret, locis occultantem. \nerant qui crederent in senectute corporis quoque habitum \npudori fuisse: quippe illi praegracilis et incurva proceritas, \nnudus capillo vertex, ulcerosa facies ac plerumque medicaminibus interstincta; et Rhodi secreto vitare coetus, recondere voluptates insuerat. traditur etiam matris impotentia \nextrusum quam dominationis sociam aspernabatur neque \ndepellere poterat, cum dominationem ipsam donum eius \naccepisset. nam dubitaverat Augustus Germanicum, sororis  \nnepotem et cunctis laudatum, rei Romanae imponere, sed \nprecibus uxoris evictus Tiberio Germanicum, sibi Tiberium \nadscivit. idque Augusta exprobrabat, reposcebat."}, {"milestone": {"@n": "59", "@unit": "chapter"}, "#text": "Profectio arto comitatu fuit: unus senator consulatu \nfunctus, Cocceius Nerva, cui legum peritia, eques Romanus \npraeter Seianum ex inlustribus Curtius Atticus, ceteri liberalibus studiis praediti, ferme Graeci, quorum sermonibus \nlevaretur. ferebant periti caelestium iis motibus siderum \nexcessisse Roma Tiberium ut reditus illi negaretur. unde \nexitii causa multis fuit properum finem vitae coniectantibus \nvulgantibusque; neque enim tam incredibilem casum providebant ut undecim per annos libens patria careret. mox \npatuit breve confinium artis et falsi veraque quam obscuris \ntegerentur. nam in urbem non regressurum haud forte \ndictum: ceterorum nescii egere, cum propinquo rure aut \nlitore et saepe moenia urbis adsidens extremam senectam \ncompleverit."}, {"pb": {"@ed": "oct"}, "milestone": {"@n": "60", "@unit": "chapter"}, "#text": "Ac forte illis diebus oblatum Caesari anceps periculum auxit vana rumoris praebuitque ipsi materiem cur \namicitiae constantiaeque Seiani magis fideret. vescebantur \nin villa cui vocabulum Speluncae mare Amunclanum inter \n<et> Fundanos montis nativo in specu. eius os lapsis repente \nsaxis obruit quosdam ministros: hinc metus in omnis et fuga \neorum qui convivium celebrabant. Seianus genu vultuque \net manibus super Caesarem suspensus opposuit sese incidentibus atque habitu tali repertus est a militibus qui subsidio \nvenerant. maior ex eo et quamquam exitiosa suaderet ut \nnon sui anxius cum fide audiebatur. adsimulabatque iudicis \npartis adversum Germanici stirpem, subditis qui accusatorum nomina sustinerent maximeque insectarentur Neronem \nproximum successioni et, quamquam modesta iuventa, plerumque tamen quid in praesentiarum conduceret oblitum,  \ndum a libertis et clientibus, apiscendae potentiae properis, \nextimulatur ut erectum et fidentem animi ostenderet: velle \nid populum Romanum, cupere exercitus, neque ausurum \ncontra Seianum qui nunc patientiam senis et segnitiam \niuvenis iuxta insultet."}, {"milestone": {"@n": "61", "@unit": "chapter"}, "#text": "Haec atque talia audienti nihil quidem pravae cogitationis, sed interdum voces procedebant contumaces et \ninconsultae, quas adpositi custodes exceptas auctasque cum \ndeferrent neque Neroni defendere daretur, diversae insuper \nsollicitudinum formae oriebantur. nam alius occursum eius \nvitare, quidam salutatione reddita statim averti, plerique \ninceptum sermonem abrumpere, insistentibus contra inridentibusque qui Seiano fautores aderant. enimvero Tiberius \ntorvus aut falsum renidens vultu: seu loqueretur seu taceret \niuvenis, crimen ex silentio, ex voce. ne nox quidem \nsecura, cum uxor vigilias somnos suspiria matri Liviae atque \nilla Seiano patefaceret; qui fratrem quoque Neronis Drusum \ntraxit in partis, spe obiecta principis loci si priorem aetate \net iam labefactum demovisset. atrox Drusi ingenium super \ncupidinem potentiae et solita fratribus odia accendebatur invidia quod mater Agrippina promptior Neroni erat. neque \ntamen Seianus ita Drusum fovebat ut non in eum quoque \nsemina futuri exitii meditaretur, gnarus praeferocem et \ninsidiis magis opportunum."}, {"pb": {"@ed": "oct"}, "milestone": {"@n": "62", "@unit": "chapter"}, "#text": "Fine anni excessere insignes viri Asinius Agrippa, \nclaris maioribus quam vetustis vitaque non degener, et Q. \nHaterius, familia senatoria, eloquentiae quoad vixit celebratae: monimenta ingeni eius haud perinde retinentur. \nscilicet impetu magis quam cura vigebat; utque aliorum \nmeditatio et labor in posterum valescit, sic Haterii canorum \nillud et profluens cum ipso simul extinctum est."}, {"milestone": {"@n": "63", "@unit": "chapter"}, "#text": "M. Licinio L. Calpurnio consulibus ingentium bellorum cladem aequavit malum improvisum: eius initium \nsimul et finis extitit. nam coepto apud Fidenam amphitheatro \nAtilius quidam libertini generis, quo spectaculum gladiatorum \ncelebraret, neque fundamenta per solidum subdidit neque \nfirmis nexibus ligneam compagem superstruxit, ut qui non \nabundantia pecuniae nec municipali ambitione sed in sordidam mercedem id negotium quaesivisset. adfluxere avidi \ntalium, imperitante Tiberio procul voluptatibus habiti, virile \nac muliebre secus, omnis aetas, ob propinquitatem loci effusius; unde gravior pestis fuit, conferta mole, dein convulsa, \ndum ruit intus aut in exteriora effunditur immensamque vim \nmortalium, spectaculo intentos aut qui circum adstabant, \npraeceps trahit atque operit. et illi quidem quos principium \nstragis in mortem adflixerat, ut tali sorte, cruciatum effugere: \nmiserandi magis quos abrupta parte corporis nondum vita \ndeseruerat; qui per diem visu, per noctem ululatibus et \ngemitu coniuges aut liberos noscebant. iam ceteri fama \nexciti, hic fratrem, propinquum ille, alius parentes lamentari. \netiam quorum diversa de causa amici aut necessarii aberant, \npavere tamen; nequedum comperto quos illa vis perculisset, \nlatior ex incerto metus."}, {"pb": {"@ed": "oct"}, "milestone": {"@n": "64", "@unit": "chapter"}, "#text": "Vt coepere dimoveri obruta, concursus ad exanimos \ncomplectentium, osculantium; et saepe certamen si confusior facies sed par forma aut aetas errorem adgnoscentibus \nfecerat. quinquaginta hominum milia eo casu debilitata \nvel obtrita sunt; cautumque in posterum senatus consulto ne \nquis gladiatorium munus ederet cui minor quadringentorum \nmilium res neve amphitheatrum imponeretur nisi solo \nfirmitatis spectatae. Atilius in exilium actus est. ceterum \nsub recentem cladem patuere procerum domus, fomenta et  \nmedici passim praebiti, fuitque urbs per illos dies quamquam \nmaesta facie veterum institutis similis, qui magna post \nproelia saucios largitione et cura sustentabant."}, {"milestone": {"@n": "65", "@unit": "chapter"}, "#text": "Nondum ea clades exoleverat cum ignis violentia \nurbem ultra solitum adfecit, deusto monte Caelio; feralemque annum ferebant et ominibus adversis susceptum principi \nconsilium absentiae, qui mos vulgo, fortuita ad culpam \ntrahentes, ni Caesar obviam isset tribuendo pecunias ex modo \ndetrimenti. actaeque ei grates apud senatum ab inlustribus \nfamaque apud populum, quia sine ambitione aut proximorum \nprecibus ignotos etiam et ultro accitos munificentia iuverat. \nadduntur sententiae ut mons Caelius in posterum Augustus \nappellaretur, quando cunctis circum flagrantibus sola Tiberii \neffigies sita in domo Iunii senatoris inviolata mansisset. \nevenisse id olim Claudiae Quintae eiusque statuam vim \nignium bis elapsam maiores apud aedem matris deum consecravisse. sanctos acceptosque numinibus Claudios et \naugendam caerimoniam loco in quo tantum in principem \nhonorem di ostenderint."}, {"milestone": {"@n": "66", "@unit": "chapter"}, "#text": "Haud fuerit absurdum tradere montem eum antiquitus Querquetulanum cognomento fuisse, quod talis silvae \nfrequens fecundusque erat, mox Caelium appellitatum a \nCaele Vibenna, qui dux gentis Etruscae cum auxilium \ntulisset sedem eam acceperat a Tarquinio Prisco, seu quis \nalius regum dedit: nam scriptores in eo dissentiunt. cetera \nnon ambigua sunt, magnas eas copias per plana etiam ac \nforo propinqua habitavisse, unde Tuscum vicum e vocabulo \nadvenarum dictum."}, {"pb": {"@ed": "oct"}, "milestone": {"@n": "67", "@unit": "chapter"}, "#text": "Sed ut studia procerum et largitio principis adversum \ncasus solacium tulerant, ita accusatorum maior in dies  \net infestior vis sine levamento grassabatur; corripueratque \nVarum Quintilium, divitem et Caesari propinquum, Domitius Afer, Claudiae Pulchrae matris eius condemnator, nullo \nmirante quod diu egens et parto nuper praemio male usus \nplura ad flagitia accingeretur. Publium Dolabellam socium \ndelationis extitisse miraculo erat, quia claris maioribus et \nVaro conexus suam ipse nobilitatem, suum sanguinem \nperditum ibat. restitit tamen senatus et opperiendum \nimperatorem censuit, quod unum urgentium malorum suffugium in tempus erat."}, {"pb": {"@ed": "oct"}, "milestone": {"@n": "68", "@unit": "chapter"}, "#text": "At Caesar dedicatis per Campaniam templis, quamquam edicto monuisset ne quis quietem eius inrumperet, \nconcursusque oppidanorum disposito milite prohiberentur, \nperosus tamen municipia et colonias omniaque in continenti \nsita Capreas se in insulam abdidit trium milium freto ab \nextremis Surrentini promunturii diiunctam. solitudinem eius \nplacuisse maxime crediderim, quoniam importuosum circa \nmare et vix modicis navigiis pauca subsidia; neque adpulerit \nquisquam nisi gnaro custode. caeli temperies hieme mitis \nobiectu montis quo saeva ventorum arcentur; aestas in \nfavonium obversa et aperto circum pelago peramoena; \nprospectabatque pulcherrimum sinum, antequam Vesuvius \nmons ardescens faciem loci verteret. Graecos ea tenuisse \nCapreasque Telebois habitatas fama tradit. sed tum Tiberius \nduodecim villarum nominibus et molibus insederat, quanto \nintentus olim publicas ad curas tanto occultiores in luxus \net malum otium resolutus. manebat quippe suspicionum et \ncredendi temeritas quam Seianus augere etiam in urbe \nsuetus acrius turbabat non iam occultis adversum Agrippinam et Neronem insidiis. quis additus miles nuntios, \nintroitus, aperta secreta velut in annalis referebat, ultroque  \nstruebantur qui monerent perfugere ad Germaniae exercitus \nvel celeberrimo fori effigiem divi Augusti amplecti populumque ac senatum auxilio vocare. eaque spreta ab illis, \nvelut pararent, obiciebantur."}, {"milestone": {"@n": "69", "@unit": "chapter"}, "#text": "Iunio Silano et Silio Nerva consulibus foedum anni \nprincipium incessit tracto in carcerem inlustri equite Romano \nTitio Sabino ob amicitiam Germanici: neque enim omiserat \nconiugem liberosque eius percolere, sectator domi, comes in \npublico, post tot clientes unus eoque apud bonos laudatus \net gravis iniquis. hunc Latinius Latiaris, Porcius Cato, \nPetilius Rufus, M. Opsius praetura functi adgrediuntur, \ncupidine consulatus ad quem non nisi per Seianum aditus; \nneque Seiani voluntas nisi scelere quaerebatur. compositum \ninter ipsos ut Latiaris, qui modico usu Sabinum contingebat, \nstrueret dolum, ceteri testes adessent, deinde accusationem \ninciperent. igitur Latiaris iacere fortuitos primum sermones, \nmox laudare constantiam quod non, ut ceteri, florentis \ndomus amicus adflictam deseruisset; simul honora de \nGermanico, Agrippinam miserans, disserebat. et postquam \nSabinus, ut sunt molles in calamitate mortalium animi, effudit lacrimas, iunxit questus, audentius iam onerat Seianum, \nsaevitiam, superbiam, spes eius; ne in Tiberium quidem \nconvicio abstinet; iique sermones tamquam vetita miscuissent speciem artae amicitiae fecere. ac iam ultro Sabinus \nquaerere Latiarem, ventitare domum, dolores suos quasi ad \nfidissimum deferre."}, {"pb": {"@ed": "oct"}, "milestone": {"@n": "70", "@unit": "chapter"}, "#text": "Consultant quos memoravi quonam modo ea plurium \nauditu acciperentur. nam loco in quem coibatur servanda \nsolitudinis facies; et si pone foris adsisterent, metus visus, \nsonitus aut forte ortae suspicionis erat. tectum inter et \nlaquearia tres senatores haud minus turpi latebra quam  \ndetestanda fraude sese abstrudunt, foraminibus et rimis \naurem admovent. interea Latiaris repertum in publico \nSabinum, velut recens cognita narraturus, domum et in \ncubiculum trahit praeteritaque et instantia, quorum adfatim copia, ac novos terrores cumulat. eadem ille et \ndiutius, quanto maesta, ubi semel prorupere, difficilius reticentur. properata inde accusatio missisque ad Caesarem \nlitteris ordinem fraudis suumque ipsi dedecus narravere. \nnon alias magis anxia et pavens civitas, tegens adversum \nproximos; congressus, conloquia, notae ignotaeque aures \nvitari; etiam muta atque inanima, tectum et parietes circumspectabantur."}, {"pb": {"@ed": "oct"}, "milestone": {"@n": "71", "@unit": "chapter"}, "#text": "Sed Caesar sollemnia incipientis anni kalendis \nIanuariis epistula precatus vertit in Sabinum, corruptos \nquosdam libertorum et petitum se arguens, ultionemque \nhaud obscure poscebat. nec mora quin decerneretur; et \ntrahebatur damnatus, quantum obducta veste et adstrictis \nfaucibus niti poterat, clamitans sic inchoari annum, has \nSeiano victimas cadere. quo intendisset oculos, quo verba \nacciderent, fuga vastitas, deseri itinera fora. et quidam \nregrediebantur ostentabantque se rursum id ipsum paventes \nquod timuissent. quem enim diem vacuum poena ubi \ninter sacra et vota, quo tempore verbis etiam profanis abstineri mos esset, vincla et laqueus inducantur? non imprudentem Tiberium tantam invidiam adisse: quaesitum \nmeditatumque, ne quid impedire credatur quo minus novi \nmagistratus, quo modo delubra et altaria, sic carcerem \nrecludant. secutae insuper litterae grates agentis quod \nhominem infensum rei publicae punivissent, adiecto trepi-  \ndam sibi vitam, suspectas inimicorum insidias, nullo nominatim compellato; neque tamen dubitabatur in Neronem \net Agrippinam intendi."}, "Ni mihi destinatum foret suum quaeque in annum \nreferre, avebat animus antire statimque memorare exitus \nquos Latinus atque Opsius ceterique flagitii eius repertores \nhabuere, non modo postquam Gaius Caesar rerum potitus \nest sed incolumi Tiberio, qui scelerum ministros ut perverti ab aliis nolebat, ita plerumque satiatus et oblatis in \neandem operam recentibus veteres et praegravis adflixit: \nverum has atque alias sontium poenas in tempore trademus. tum censuit Asinius Gallus, cuius liberorum Agrippina matertera erat, petendum a principe ut metus suos \nsenatui fateretur amoverique sineret. nullam aeque Tiberius, ut rebatur, ex virtutibus suis quam dissimulationem \ndiligebat: eo aegrius accepit recludi quae premeret. sed \nmitigavit Seianus, non Galli amore verum ut cunctationes \nprincipis opperiretur, gnarus lentum in meditando, ubi \nprorupisset, tristibus dictis atrocia facta coniungere.", {"milestone": {"@n": "72", "@unit": "chapter"}, "#text": "Per idem tempus Iulia mortem obiit, quam neptem Augustus convictam adulterii damnaverat proieceratque in \ninsulam Trimerum, haud procul Apulis litoribus. illic \nviginti annis exilium toleravit Augustae ope sustentata, quae \nflorentis privignos cum per occultum subvertisset, misericordiam erga adflictos palam ostentabat."}, {"pb": {"@ed": "oct"}, "milestone": {"@n": "73", "@unit": "chapter"}, "#text": "Eodem anno Frisii, transrhenanus populus, pacem \nexuere, nostra magis avaritia quam obsequii impatientes. \ntributum iis Drusus iusserat modicum pro angustia rerum, \nut in usus militaris coria boum penderent, non intenta \ncuiusquam cura quae firmitudo, quae mensura, donec \nOlennius e primipilaribus regendis Frisiis impositus terga  \nurorum delegit quorum ad formam acciperentur. id aliis \nquoque nationibus arduum apud Germanos difficilius tolerabatur, quis ingentium beluarum feraces saltus, modica domi \narmenta sunt. ac primo boves ipsos, mox agros, postremo corpora coniugum aut liberorum servitio tradebant. \nhinc ira et questus et postquam non subveniebatur remedium ex bello. rapti qui tributo aderant milites et patibulo \nadfixi: Olennius infensos fuga praevenit receptus castello \ncui nomen Flevum; et haud spernenda illic civium sociorumque manus litora Oceani praesidebat."}, {"pb": {"@ed": "oct"}, "milestone": {"@n": "74", "@unit": "chapter"}, "#text": "Quod ubi L. Apronio inferioris Germaniae pro praetore cognitum, vexilla legionum e superiore provincia peditumque et equitum auxiliarium delectos accivit ac simul \nutrumque exercitum Rheno devectum Frisiis intulit, soluto \niam castelli obsidio et ad sua tutanda degressis rebellibus. \nigitur proxima aestuaria aggeribus et pontibus traducendo \ngraviori agmini firmat, atque interim repertis vadis alam \nCanninefatem et quod peditum Germanorum inter nostros \nmerebat circumgredi terga hostium iubet, qui iam acie \ncompositi pellunt turmas socialis equitesque legionum subsidio missos. tum tres leves cohortes ac rursum duae, \ndein tempore interiecto alarius eques immissus: satis validi \nsi simul incubuissent, per intervallum adventantes neque \nconstantiam addiderant turbatis et pavore fugientium auferebantur. Cethego Labeoni legato quintae legionis quod \nreliquum auxiliorum tradit. atque ille dubia suorum re \nin anceps tractus missis nuntiis vim legionum implorabat. \nprorumpunt quintani ante alios et acri pugna hoste pulso \nrecipiunt cohortis alasque fessas vulneribus. neque dux \nRomanus ultum iit aut corpora humavit, quamquam multi  \ntribunorum praefectorumque et insignes centuriones cecidissent. mox compertum a transfugis nongentos Romanorum apud lucum quem Baduhennae vocant pugna in \nposterum extracta confectos, et aliam quadringentorum \nmanum occupata Cruptorigis quondam stipendiari villa, \npostquam proditio metuebatur, mutuis ictibus procubuisse."}, {"milestone": {"@n": "75", "@unit": "chapter"}, "#text": "Clarum inde inter Germanos Frisium nomen, dissimulante Tiberio damna ne cui bellum permitteret. neque \nsenatus in eo cura an imperii extrema dehonestarentur: \npavor internus occupaverat animos cui remedium adulatione quaerebatur. ita quamquam diversis super rebus \nconsulerentur, aram clementiae, aram amicitiae effigiesque \ncircum Caesaris ac Seiani censuere crebrisque precibus \nefflagitabant visendi sui copiam facerent. non illi tamen \nin urbem aut propinqua urbi degressi sunt: satis visum \nomittere insulam et in proximo Campaniae aspici. eo venire \npatres, eques, magna pars plebis, anxii erga Seianum cuius \ndurior congressus atque eo per ambitum et societate consiliorum parabatur. satis constabat auctam ei adrogantiam \nfoedum illud in propatulo servitium spectanti; quippe \nRomae sueti discursus et magnitudine urbis incertum quod \nquisque ad negotium pergat: ibi campo aut litore iacentes \nnullo discrimine noctem ac diem iuxta gratiam aut fastus \nianitorum perpetiebantur donec id quoque vetitum: et \nrevenere in urbem trepidi quos non sermone, non visu \ndignatus erat, quidam male alacres quibus infaustae amicitiae gravis exitus imminebat."}, {"pb": {"@ed": "oct"}, "#text": "Ceterum Tiberius neptem Agrippinam Germanico \nortam cum coram Cn. Domitio tradidisset, in urbe cele-  \nbrari nuptias iussit. in Domitio super vetustatem generis \npropinquum Caesaribus sanguinem delegerat; nam is aviam \nOctaviam et per eam Augustum avunculum praeferebat."}]}, {"@type": "book", "@n": "5", "head": "LIBER V FRAGMENTVM", "milestone": {"@n": "1", "@unit": "chapter"}, "p": [{"milestone": {"@n": "2", "@unit": "chapter"}, "#text": "Rubellio et Fufio consulibus, quorum utrique Geminus cognomentum erat, Iulia Augusta mortem obiit, aetate \nextrema, nobilitatis per Claudiam familiam et adoptione \nLiviorum Iuliorumque clarissimae. primum ei matrimonium et liberi fuere cum Tiberio Nerone, qui bello Perusino profugus pace inter Sex. Pompeium ac triumviros \npacta in urbem rediit. exim Caesar cupidine formae aufert marito, incertum an invitam, adeo properus ut ne \nspatio quidem ad enitendum dato penatibus suis gravidam \ninduxerit. nullam posthac subolem edidit sed sanguini \nAugusti per coniunctionem Agrippinae et Germanici adnexa \ncommunis pronepotes habuit. sanctitate domus priscum \nad morem, comis ultra quam antiquis feminis probatum, \nmater impotens, uxor facilis et cum artibus mariti, simulatione filii bene composita. funus eius modicum, testamentum diu inritum fuit. laudata est pro rostris a G. Caesare \npronepote qui mox rerum potitus est."}, {"pb": {"@ed": "oct"}, "milestone": {"@n": "3", "@unit": "chapter"}, "#text": "At Tiberius, quod supremis in matrem officiis defuisset, nihil mutata amoenitate vitae, magnitudinem negotiorum per litteras excusavit honoresque memoriae eius ab \nsenatu large decretos quasi per modestiam imminuit, paucis \nadmodum receptis et addito ne caelestis religio decerneretur: sic ipsam maluisse. quin et parte eiusdem epistulae \nincrepuit amicitias muliebris, Fufium consulem oblique perstringens. is gratia Augustae floruerat, aptus adliciendis  \nfeminarum animis, dicax idem et Tiberium acerbis facetiis \ninridere solitus quarum apud praepotentis in longum \nmemoria est."}, {"milestone": {"@n": "4", "@unit": "chapter"}, "#text": "Ceterum ex eo praerupta iam et urgens dominatio: \nnam incolumi Augusta erat adhuc perfugium, quia Tiberio \ninveteratum erga matrem obsequium neque Seianus audebat auctoritati parentis antire: tunc velut frenis exoluti \nproruperunt missaeque in Agrippinam ac Neronem litterae quas pridem adlatas et cohibitas ab Augusta credidit \nvulgus: haud enim multum post mortem eius recitatae sunt. \nverba inerant quaesita asperitate: sed non arma, non rerum novarum studium, amores iuvenum et impudicitiam \nnepoti obiectabat. in nurum ne id quidem confingere \nausus, adrogantiam oris et contumacem animum incusavit, \nmagno senatus pavore ac silentio, donec pauci quis nulla \nex honesto spes (et publica mala singulis in occasionem \ngratiae trahuntur) ut referretur postulavere, promptissimo \nCotta Messalino cum atroci sententia. sed aliis a primoribus maximeque a magistratibus trepidabatur: quippe \nTiberius etsi infense invectus cetera ambigua reliquerat."}, {"pb": {"@ed": "oct"}, "milestone": {"@n": "5", "@unit": "chapter"}, "#text": "Fuit in senatu Iunius Rusticus, componendis patrum \nactis delectus a Caesare eoque meditationes eius introspicere creditus. is fatali quodam motu (neque enim ante \nspecimen constantiae dederat) seu prava sollertia, dum \nimminentium oblitus incerta pavet, inserere se dubitantibus \nac monere consules ne relationem inciperent; disserebatque brevibus momentis summa verti: posse quandoque \n<domus> Germanici exitium paenitentiae <esse> seni. simul \npopulus effigies Agrippinae ac Neronis gerens circumsistit \ncuriam faustisque in Caesarem ominibus falsas litteras et  \nprincipe invito exitium domui eius intendi clamitat. ita \nnihil triste illo die patratum. ferebantur etiam sub nominibus consularium fictae in Seianum sententiae, exercentibus plerisque per occultum atque eo procacius libidinem \ningeniorum. unde illi ira violentior et materies criminandi: \nspretum dolorem principis ab senatu, descivisse populum; \naudiri iam et legi novas contiones, nova patrum consulta: \nquid reliquum nisi ut caperent ferrum et, quorum imagines \npro vexillis secuti forent, duces imperatoresque deligerent?"}, "Igitur Caesar repetitis adversum nepotem et nurum \nprobris increpitaque per edictum plebe, questus apud patres \nquod fraude unius senatoris imperatoria maiestas elusa \npublice foret, integra tamen sibi cuncta postulavit. nec \nultra deliberatum quo minus non quidem extrema decernerent (id enim vetitum), sed paratos ad ultionem vi principis impediri testarentur. . . . . . . . ."]}, {"@type": "book", "@n": "5(6)", "head": "LIBER VI", "milestone": {"@n": "6", "@unit": "chapter"}, "p": [{"pb": {"@ed": "oct"}, "milestone": {"@n": "7", "@unit": "chapter"}, "#text": ". . . Quattuor et quadraginta orationes super ea re \nhabitae, ex quis ob metum paucae, plures adsuetudine . . . \n. . . 'mihi pudorem aut Seiano invidiam adlaturum censui. \nversa est fortuna et ille quidem qui collegam et generum \nadsciverat sibi ignoscit: ceteri quem per dedecora fovere \ncum scelere insectantur. miserius sit ob amicitiam accusari \nan amicum accusare haud discreverim. non crudelitatem, \nnon clementiam cuiusquam experiar sed liber et mihi ipsi  \nprobatus antibo periculum. vos obtestor ne memoriam \nnostri per maerorem quam laeti retineatis, adiciendo me \nquoque iis qui fine egregio publica mala effugerunt.'"}, {"milestone": {"@n": "8", "@unit": "chapter"}, "#text": "Tunc singulos, ut cuique adsistere, adloqui animus \nerat, retinens aut dimittens partem diei absumpsit, multoque adhuc coetu et cunctis intrepidum vultum eius spectantibus, cum superesse tempus novissimis crederent, gladio \nquem sinu abdiderat incubuit. neque Caesar ullis criminibus aut probris defunctum insectatus est, cum in Blaesum \nmulta foedaque incusavisset."}, {"milestone": {"@n": "9", "@unit": "chapter"}, "#text": "Relatum inde de P. Vitellio et Pomponio Secundo. \nillum indices arguebant claustra aerarii, cui praefectus erat, \net militarem pecuniam rebus novis obtulisse; huic a Considio praetura functo obiectabatur Aelii Galli amicitia, qui \npunito Seiano in hortos Pomponii quasi fidissimum ad subsidium perfugisset. neque aliud periclitantibus auxilii quam \nin fratrum constantia fuit qui vades extitere. mox crebris \nprolationibus spem ac metum iuxta gravatus Vitellius petito \nper speciem studiorum scalpro levem ictum venis intulit \nvitamque aegritudine animi finivit. at Pomponius multa \nmorum elegantia et ingenio inlustri, dum adversam fortunam aequus tolerat, Tiberio superstes fuit."}, {"pb": {"@ed": "oct"}, "milestone": {"@n": "10", "@unit": "chapter"}, "#text": "Placitum posthac ut in reliquos Seiani liberos \nadverteretur, vanescente quamquam plebis ira ac plerisque \nper priora supplicia lenitis. igitur portantur in carcerem, \nfilius imminentium intellegens, puella adeo nescia ut crebro \ninterrogaret quod ob delictum et quo traheretur; neque \nfacturam ultra et posse se puerili verbere moneri. tradunt \ntemporis eius auctores, quia triumvirali supplicio adfici virginem inauditum habebatur, a carnifice laqueum iuxta \ncompressam; exim oblisis faucibus id aetatis corpora in \nGemonias abiecta."}, {"milestone": {"@n": "11", "@unit": "chapter"}, "#text": "Per idem tempus Asia atque Achaia exterritae \nsunt acri magis quam diuturno rumore, Drusum Germanici \nfilium apud Cycladas insulas mox in continenti visum. et \nerat iuvenis haud dispari aetate, quibusdam Caesaris libertis \nvelut adgnitus; per dolumque comitantibus adliciebantur \nignari fama nominis et promptis Graecorum animis ad nova \net mira: quippe elapsum custodiae pergere ad paternos \nexercitus, Aegyptum aut Syriam invasurum, fingebant simul \ncredebantque. iam iuventutis concursu, iam publicis studiis \nfrequentabatur, laetus praesentibus et inanium spe, cum \nauditum id Poppaeo Sabino: is Macedoniae tum intentus \nAchaiam quoque curabat. igitur quo vera seu falsa antiret \nToronaeum Thermaeumque sinum praefestinans, mox Euboeam Aegaei maris insulam et Piraeum Atticae orae, dein \nCorinthiense litus angustiasque Isthmi evadit; marique \nalio Nicopolim Romanam coloniam ingressus, ibi demum \ncognoscit sollertius interrogatum quisnam foret dixisse \nM. Silano genitum et multis sectatorum dilapsis ascendisse \nnavem tamquam Italiam peteret. scripsitque haec Tiberio \nneque nos originem finemve eius rei ultra comperimus."}, "Exitu anni diu aucta discordia consulum erupit. \nnam Trio, facilis capessendis inimicitiis et foro exercitus, ut \nsegnem Regulum ad opprimendos Seiani ministros oblique \nperstrinxerat: ille nisi lacesseretur modestiae retinens non \nmodo rettudit collegam sed ut noxium coniurationis ad \ndisquisitionem trahebat. multisque patrum orantibus ponerent odia in perniciem itura, mansere infensi ac minitantes donec magistratu abirent."]}, {"@type": "book", "@n": "6", "milestone": {"@n": "1", "@unit": "chapter"}, "p": [{"pb": {"@ed": "oct"}, "milestone": {"@n": "2", "@unit": "chapter"}, "#text": "Cn. Domitius et Camillus Scribonianus consulatum inierant, cum Caesar tramisso quod Capreas et Sur-  \nrentum interluit freto Campaniam praelegebat, ambiguus \nan urbem intraret, seu, quia contra destinaverat, speciem \nventuri simulans. et saepe in propinqua degressus, aditis \niuxta Tiberim hortis, saxa rursum et solitudinem maris \nrepetiit pudore scelerum et libidinum quibus adeo indomitis exarserat ut more regio pubem ingenuam stupris pollueret. nec formam tantum et decora corpora set in his \nmodestam pueritiam, in aliis imagines maiorum incitamentum cupidinis habebat. tuncque primum ignota antea \nvocabula reperta sunt sellariorum et spintriarum ex foeditate loci ac multiplici patientia; praepositique servi qui conquirerent pertraherent, dona in promptos, minas adversum \nabnuentis, et si retinerent propinquus aut parens, vim \nraptus suaque ipsi libita velut in captos exercebant."}, {"pb": {"@ed": "oct"}, "milestone": {"@n": "3", "@unit": "chapter"}, "#text": "At Romae principio anni, quasi recens cognitis Liviae \nflagitiis ac non pridem etiam punitis, atroces sententiae \ndicebantur in effigies quoque ac memoriam eius et bona \nSeiani ablata aerario ut in fiscum cogerentur, tamquam referret. Scipiones haec et Silani et Cassii isdem ferme aut \npaulum immutatis verbis adseveratione multa censebant, \ncum repente Togonius Gallus, dum ignobilitatem suam \nmagnis nominibus inserit, per deridiculum auditur. nam \nprincipem orabat deligere senatores ex quis viginti sorte \nducti et ferro accincti, quoties curiam inisset, salutem eius \ndefenderent. crediderat nimirum epistulae subsidio sibi \nalterum ex consulibus poscentis ut tutus a Capreis urbem \npeteret. Tiberius tamen, ludibria seriis permiscere solitus, \negit grates benevolentiae patrum: sed quos omitti posse, \nquos deligi? semperne eosdem an subinde alios? et honoribus perfunctos an iuvenes, privatos an e magistratibus? \nquam deinde speciem fore sumentium in limine curiae  \ngladios? neque sibi vitam tanti si armis tegenda foret. \nhaec adversus Togonium verbis moderans neque <ut> ultra \nabolitionem sententiae suaderet."}, {"milestone": {"@n": "4", "@unit": "chapter"}, "#text": "At Iunium Gallionem qui censuerat ut praetoriani \nactis stipendiis ius apiscerentur in quattuordecim ordinibus \nsedendi violenter increpuit, velut coram rogitans quid illi \ncum militibus quos neque dicta imperatoris neque praemia \nnisi ab imperatore accipere par esset. repperisse prorsus \nquod divus Augustus non providerit: an potius discordiam \net seditionem a satellite Seiani quaesitam, qua rudis animos \nnomine honoris ad corrumpendum militiae morem propelleret? hoc pretium Gallio meditatae adulationis tulit, statim \ncuria, deinde Italia exactus; et quia incusabatur facile toleraturus exilium delecta Lesbo, insula nobili et amoena, \nretrahitur in urbem custoditurque domibus magistratuum. \nisdem litteris Caesar Sextium Paconianum praetorium perculit magno patrum gaudio, audacem maleficum, omnium \nsecreta rimantem delectumque ab Seiano cuius ope dolus \nG. Caesari pararetur. quod postquam patefactum prorupere concepta pridem odia et summum supplicium \ndecernebatur ni professus indicium foret."}, {"pb": {"@ed": "oct"}, "milestone": {"@n": "5", "@unit": "chapter"}, "#text": "Vt vero Latinium Latiarem ingressus est, accusator ac \nreus iuxta invisi gratissimum spectaculum praebebantur. \nLatiaris, ut rettuli, praecipuus olim circumveniendi Titii \nSabini et tunc luendae poenae primus fuit. inter quae \nHaterius Agrippa consules anni prioris invasit, cur mutua \naccusatione intenta nunc silerent: metum prorsus et noxae  \nconscientiam pro foedere haberi; at non patribus reticenda \nquae audivissent. Regulus manere tempus ultionis seque \ncoram principe executurum; Trio aemulationem inter collegas et si qua discordes iecissent melius oblitterari respondit. Vrgente Agrippa Sanquinius Maximus e consularibus \noravit senatum ne curas imperatoris conquisitis insuper \nacerbitatibus augerent: sufficere ipsum statuendis remediis. \nsic Regulo salus et Trioni dilatio exitii quaesita. Haterius \ninvisior fuit quia somno aut libidinosis vigiliis marcidus et \nob segnitiam quamvis crudelem principem non metuens \ninlustribus viris perniciem inter ganeam ac stupra meditabatur."}, {"milestone": {"@n": "6", "@unit": "chapter"}, "#text": "Exim Cotta Messalinus, saevissimae cuiusque sententiae auctor eoque inveterata invidia, ubi primum facultas \ndata arguitur pleraque <in> C. Caesarem quasi incestae virilitatis, et cum die natali Augustae inter sacerdotes epularetur, \nnovendialem eam cenam dixisse; querensque de potentia \nM'. Lepidi ac L. Arruntii, cum quibus ob rem pecuniariam \ndisceptabat, addidisse: 'illos quidem senatus, me autem \ntuebitur Tiberiolus meus.' quae cuncta a primoribus civitatis revincebatur iisque instantibus ad imperatorem provocavit. nec multo post litterae adferuntur quibus in \nmodum defensionis, repetito inter se atque Cottam amicitiae principio crebrisque eius officiis commemoratis, ne \nverba prave detorta neu convivalium fabularum simplicitas \nin crimen duceretur postulavit."}, {"pb": {"@ed": "oct"}, "milestone": {"@n": "7", "@unit": "chapter"}, "#text": "Insigne visum est earum Caesaris litterarum initium; \nnam his verbis exorsus est: 'quid scribam vobis, patres \nconscripti, aut quo modo scribam aut quid omnino non \nscribam hoc tempore, di me deaeque peius perdant quam  \nperire me cotidie sentio, si scio.' adeo facinora atque \nflagitia sua ipsi quoque in supplicium verterant. neque \nfrustra praestantissimus sapientiae firmare solitus est, si \nrecludantur tyrannorum mentes, posse aspici laniatus et \nictus, quando ut corpora verberibus, ita saevitia, libidine, \nmalis consultis animus dilaceretur. quippe Tiberium non \nfortuna, non solitudines protegebant quin tormenta pectoris \nsuasque ipse poenas fateretur."}, "Tum facta patribus potestate statuendi de Caeciliano \nsenatore qui plurima adversum Cottam prompserat, placitum eandem poenam inrogari quam in Aruseium et Sanquinium, accusatores L. Arruntii: quo non aliud honorificentius Cottae evenit, qui nobilis quidem set egens ob \nluxum, per flagitia infamis, sanctissimis Arruntii artibus \ndignitate ultionis aequabatur.", {"pb": {"@ed": "oct"}, "milestone": {"@n": "8", "@unit": "chapter"}, "#text": "Q. Servaeus posthac et Minucius Thermus inducti, Servaeus praetura functus et quondam Germanici comes, Minucius equestri loco, modeste habita Seiani amicitia; unde illis \nmaior miseratio. contra Tiberius praecipuos ad scelera increpans admonuit C. Cestium patrem dicere senatui quae \nsibi scripsisset, suscepitque Cestius accusationem. quod \nmaxime exitiabile tulere illa tempora, cum primores senatus \ninfimas etiam delationes exercerent, alii propalam, multi per \noccultum; neque discerneres alienos a coniunctis, amicos \nab ignotis, quid repens aut vetustate obscurum: perinde in \nforo, in convivio, quaqua de re locuti incusabantur, ut quis \npraevenire et reum destinare properat, pars ad subsidium \nsui, plures infecti quasi valetudine et contactu. sed Minucius et Servaeus damnati indicibus accessere. tractique \nsunt in casum eundem Iulius Africanus e Santonis Gallica  \ncivitate, Seius Quadratus: originem non repperi. neque \nsum ignarus a plerisque scriptoribus omissa multorum pericula et poenas, dum copia fatiscunt aut quae ipsis nimia et \nmaesta fuerant ne pari taedio lecturos adficerent verentur: \nnobis pleraque digna cognitu obvenere, quamquam ab aliis \nincelebrata."}, {"pb": {"@ed": "oct"}, "milestone": {"@n": "9", "@unit": "chapter"}, "#text": "Nam ea tempestate qua Seiani amicitiam ceteri falso \nexuerant ausus est eques Romanus M. Terentius, ob id reus, \namplecti, ad hunc modum apud senatum ordiendo: 'fortunae quidem meae fortasse minus expediat adgnoscere \ncrimen quam abnuere: sed utcumque casura res est, fatebor \net fuisse me Seiano amicum et ut essem expetisse et postquam adeptus eram laetatum. videram collegam patris \nregendis praetoriis cohortibus, mox urbis et militiae munia \nsimul obeuntem. illius propinqui et adfines honoribus \naugebantur; ut quisque Seiano intimus ita ad Caesaris \namicitiam validus: contra quibus infensus esset, metu ac \nsordibus conflictabantur. nec quemquam exemplo adsumo: \ncunctos qui novissimi consilii expertes fuimus meo unius \ndiscrimine defendam. non enim Seianum Vulsiniensem \nset Claudiae et Iuliae domus partem, quas adfinitate occupaverat, tuum, Caesar, generum, tui consulatus socium, tua \nofficia in re publica capessentem colebamus. non est \nnostrum aestimare quem supra ceteros et quibus de causis \nextollas: tibi summum rerum iudicium di dedere, nobis \nobsequii gloria relicta est. spectamus porro quae coram \nhabentur, cui ex te opes honores, quis plurima iuvandi \nnocendive potentia, quae Seiano fuisse nemo negaverit. \nabditos principis sensus et si quid occultius parat exquirere inlicitum, anceps: nec ideo adsequare. ne, patres \nconscripti, ultimum Seiani diem sed sedecim annos cogitaveritis. etiam Satrium atque Pomponium venerabamur;  \nlibertis quoque ac ianitoribus eius notescere pro magnifico \naccipiebatur. quid ergo? indistincta haec defensio et promisca dabitur? immo iustis terminis dividatur. insidiae \nin rem publicam, consilia caedis adversum imperatorem \npuniantur: de amicitia et officiis idem finis et te, Caesar, et \nnos absolverit.'"}, "Constantia orationis et quia repertus erat qui efferret \nquae omnes animo agitabant eo usque potuere ut accusatores eius, additis quae ante deliquerant, exilio aut morte \nmultarentur.", {"milestone": {"@n": "10", "@unit": "chapter"}, "#text": "Secutae dehinc Tiberii litterae in Sex. Vistilium praetorium, quem Druso fratri percarum in cohortem suam transtulerat. causa offensionis Vistilio fuit, seu composuerat \nquaedam in Gaium Caesarem ut impudicum, sive ficto \nhabita fides. atque ob id convictu principis prohibitus cum \nsenili manu ferrum temptavisset, obligat venas; precatusque per codicillos, immiti rescripto venas resolvit. acervatim \nex eo Annius Pollio, Appius Silanus Scauro Mamerco simul \nac Sabino Calvisio maiestatis postulantur, et Vinicianus \nPollioni patri adiciebatur, clari genus et quidam summis \nhonoribus. contremuerantque patres (nam quotus quisque \nadfinitatis aut amicitiae tot inlustrium virorum expers \nerat?), ni Celsus urbanae cohortis tribunus, tum inter indices, Appium et Calvisium discrimini exemisset. Caesar \nPollionis ac Viniciani Scaurique causam ut ipse cum senatu \nnosceret distulit, datis quibusdam in Scaurum tristibus notis."}, {"pb": {"@ed": "oct"}, "#text": "Ne feminae quidem exsortes periculi. quia occupandae rei publicae argui non poterant, ob lacrimas incusabantur; necataque est anus Vitia, Fufii Gemini mater, \nquod filii necem flevisset. haec apud senatum: nec secus  \napud principem Vescularius Flaccus ac Iulius Marinus ad \nmortem aguntur, e vetustissimis familiarium, Rhodum secuti \net apud Capreas individui, Vescularius insidiarum in Libonem internuntius; Marino participe Seianus Curtium Atticum oppresserat. quo laetius acceptum sua exempla in \nconsultores recidisse."}, {"milestone": {"@n": "11", "@unit": "chapter"}, "#text": "Per idem tempus L. Piso pontifex, rarum in tanta claritudine, fato obiit, nullius servilis sententiae sponte auctor \net quoties necessitas ingrueret sapienter moderans. patrem ei censorium fuisse memoravi; aetas ad octogesimum \nannum processit; decus triumphale in Thraecia meruerat. \nsed praecipua ex eo gloria quod praefectus urbi recens \ncontinuam potestatem et insolentia parendi graviorem mire \ntemperavit."}, {"pb": {"@ed": "oct"}, "milestone": {"@n": "12", "@unit": "chapter"}, "#text": "Namque antea profectis domo regibus ac mox magistratibus, ne urbs sine imperio foret in tempus deligebatur \nqui ius redderet ac subitis mederetur; feruntque ab Romulo Dentrem Romulium, post ab Tullo Hostilio Numam \nMarcium et ab Tarquinio Superbo Spurium Lucretium impositos. dein consules mandabant; duratque simulacrum \nquoties ob ferias Latinas praeficitur qui consulare munus \nusurpet. ceterum Augustus bellis civilibus Cilnium Maecenatem equestris ordinis cunctis apud Romam atque Italiam praeposuit: mox rerum potitus ob magnitudinem populi \nac tarda legum auxilia sumpsit e consularibus qui coerceret \nservitia et quod civium audacia turbidum, nisi vim metuat. \nprimusque Messala Corvinus eam potestatem et paucos \nintra dies finem accepit quasi nescius exercendi; tum \nTaurus Statilius, quamquam provecta aetate, egregie toleravit; dein Piso viginti per annos pariter probatus publico \nfunere ex decreto senatus celebratus est."}, {"milestone": {"@n": "13", "@unit": "chapter"}, "#text": "Relatum inde ad patres a Quintiliano tribuno plebei \nde libro Sibullae, quem Caninius Gallus quindecimvirum \nrecipi inter ceteros eiusdem vatis et ea de re senatus consultum postulaverat. quo per discessionem facto misit litteras Caesar, modice tribunum increpans ignarum antiqui \nmoris ob iuventam. Gallo exprobrabat quod scientiae \ncaerimoniarumque vetus incerto auctore ante sententiam \ncollegii, non, ut adsolet, lecto per magistros aestimatoque \ncarmine, apud infrequentem senatum egisset. simul commonefecit, quia multa vana sub nomine celebri vulgabantur, \nsanxisse Augustum quem intra diem ad praetorem urbanum \ndeferrentur neque habere privatim liceret. quod a maioribus quoque decretum erat post exustum sociali bello Capitolium, quaesitis Samo, Ilio, Erythris, per Africam etiam \nac Siciliam et Italicas colonias carminibus Sibullae, una seu \nplures fuere, datoque sacerdotibus negotio quantum humana \nope potuissent vera discernere. igitur tunc quoque notioni \nquindecimvirum is liber subicitur."}, {"milestone": {"@n": "14", "@unit": "chapter"}, "#text": "Isdem consulibus gravitate annonae iuxta seditionem \nventum multaque et pluris per dies in theatro licentius \nefflagitata quam solitum adversum imperatorem. quis commotus incusavit magistratus patresque quod non publica \nauctoritate populum coercuissent addiditque quibus ex provinciis et quanto maiorem quam Augustus rei frumentariae \ncopiam advectaret. ita castigandae plebi compositum senatus consultum prisca severitate neque segnius consules \nedixere. silentium ipsius non civile, ut crediderat, sed in \nsuperbiam accipiebatur."}, {"pb": {"@ed": "oct"}, "milestone": {"@n": "15", "@unit": "chapter"}, "#text": "Fine anni Geminius, Celsus, Pompeius, equites \nRomani, cecidere coniurationis crimine; ex quis Geminius \nprodigentia opum ac mollitia vitae amicus Seiano, nihil ad  \nserium. et Iulius Celsus tribunus in vinclis laxatam catenam \net circumdatam in diversum tendens suam ipse cervicem perfregit. at Rubrio Fabato, tamquam desperatis rebus Romanis Parthorum ad misericordiam fugeret, custodes additi. \nsane is repertus apud fretum Siciliae retractusque per centurionem nullas probabilis causas longinquae peregrinationis adferebat: mansit tamen incolumis oblivione magis \nquam clementia."}, {"milestone": {"@n": "16", "@unit": "chapter"}, "#text": "Ser. Galba L. Sulla consulibus diu quaesito quos \nneptibus suis maritos destinaret Caesar, postquam instabat \nvirginum aetas, L. Cassium, M. Vinicium legit. Vinicio oppidanum genus: Calibus ortus, patre atque avo consularibus, \ncetera equestri familia erat, mitis ingenio et comptae facundiae. Cassius plebeii Romae generis, verum antiqui honoratique, et severa patris disciplina eductus facilitate saepius \nquam industria commendabatur. huic Drusillam, Vinicio Iuliam Germanico genitas coniungit superque ea re senatui \nscribit levi cum honore iuvenum. dein redditis absentiae \ncausis admodum vagis flexit ad graviora et offensiones ob \nrem publicam coeptas, utque Macro praefectus tribunorumque et centurionum pauci secum introirent quoties curiam \ningrederetur petivit. factoque large et sine praescriptione \ngeneris aut numeri senatus consulto ne tecta quidem urbis, \nadeo publicum consilium numquam adiit, deviis plerumque \nitineribus ambiens patriam et declinans."}, {"pb": {"@ed": "oct"}, "milestone": {"@n": "17", "@unit": "chapter"}, "#text": "Interea magna vis accusatorum in eos inrupit qui \npecunias faenore auctitabant adversum legem dictatoris Caesaris qua de modo credendi possidendique intra Italiam cavetur, omissam olim, quia privato usui bonum publicum postponitur. sane vetus urbi faenebre malum et seditionum discordiarumque creberrima causa eoque cohibebatur antiquis  \nquoque et minus corruptis moribus. nam primo duodecim \ntabulis sanctum ne quis unciario faenore amplius exerceret, \ncum antea ex libidine locupletium agitaretur; dein rogatione \ntribunicia ad semuncias redactum, postremo vetita versura. \nmultisque plebi scitis obviam itum fraudibus quae toties \nrepressae miras per artes rursum oriebantur. sed tum \nGracchus praetor, cui ea quaestio evenerat, multitudine periclitantium subactus rettulit ad senatum, trepidique patres \n(neque enim quisquam tali culpa vacuus) veniam a principe \npetivere; et concedente annus in posterum sexque menses \ndati quis secundum iussa legis rationes familiaris quisque \ncomponerent."}, {"pb": {"@ed": "oct"}, "milestone": {"@n": "18", "@unit": "chapter"}, "#text": "Hinc inopia rei nummariae, commoto simul omnium \naere alieno, et quia tot damnatis bonisque eorum divenditis \nsignatum argentum fisco vel aerario attinebatur. ad hoc \nsenatus praescripserat, duas quisque faenoris partis in agris \nper Italiam conlocaret. sed creditores in solidum appellabant nec decorum appellatis minuere fidem. ita primo concursatio et preces, dein strepere praetoris tribunal, eaque \nquae remedio quaesita, venditio et emptio, in contrarium \nmutari quia faeneratores omnem pecuniam mercandis agris \ncondiderant. copiam vendendi secuta vilitate, quanto quis \nobaeratior, aegrius distrahebant, multique fortunis provolvebantur; eversio rei familiaris dignitatem ac famam praeceps dabat, donec tulit opem Caesar disposito per mensas \nmilies sestertio factaque mutuandi copia sine usuris per \ntriennium, si debitor populo in duplum praediis cavisset. \nsic refecta fides et paulatim privati quoque creditores reperti. neque emptio agrorum exercita ad formam senatus \nconsulti, acribus, ut ferme talia, initiis, incurioso fine."}, {"milestone": {"@n": "19", "@unit": "chapter"}, "#text": "Dein redeunt priores metus postulato maiestatis \nConsidio Proculo; qui nullo pavore diem natalem celebrans \nraptus in curiam pariterque damnatus interfectusque, et \nsorori eius Sanciae aqua atque igni interdictum accusante \nQ. Pomponio. is moribus inquies haec et huiusce modi a se \nfactitari praetendebat ut parta apud principem gratia periculis Pomponii Secundi fratris mederetur. etiam in Pompeiam Macrinam exilium statuitur cuius maritum Argolicum \nsocerum Laconem e primoribus Achaeorum Caesar adflixerat. pater quoque inlustris eques Romanus ac frater praetorius, cum damnatio instaret, se ipsi interfecere. datum erat \ncrimini quod Theophanen Mytilenaeum proavum eorum Cn. \nMagnus inter intimos habuisset, quodque defuncto Theophani caelestis honores Graeca adulatio tribuerat."}, {"milestone": {"@n": "20", "@unit": "chapter"}, "#text": "Post quos Sex. Marius Hispaniarum ditissimus defertur \nincestasse filiam et saxo Tarpeio deicitur. ac ne dubium \nhaberetur magnitudinem pecuniae malo vertisse, <aerarias> \naurariasque eius, quamquam publicarentur, sibimet Tiberius \nseposuit. inritatusque suppliciis cunctos qui carcere attinebantur accusati societatis cum Seiano necari iubet. iacuit \nimmensa strages, omnis sexus, omnis aetas, inlustres ignobiles, \ndispersi aut aggerati. neque propinquis aut amicis adsistere, \ninlacrimare, ne visere quidem diutius dabatur, sed circumiecti \ncustodes et in maerorem cuiusque intenti corpora putrefacta \nadsectabantur, dum in Tiberim traherentur ubi fluitantia \naut ripis adpulsa non cremare quisquam, non contingere. \ninterciderat sortis humanae commercium vi metus, quantumque saevitia glisceret, miseratio arcebatur."}, {"pb": {"@ed": "oct"}, "#text": "Sub idem tempus G. Caesar, discedenti Capreas avo \ncomes, Claudiam, M. Silani filiam, coniugio accepit, immanem animum subdola modestia tegens, non damnatione  \nmatris, non exitio fratrum rupta voce; qualem diem Tiberius \ninduisset, pari habitu, haud multum distantibus verbis. \nunde mox scitum Passieni oratoris dictum percrebuit neque \nmeliorem umquam servum neque deteriorem dominum \nfuisse."}, {"milestone": {"@n": "21", "@unit": "chapter"}, "#text": "Non omiserim praesagium Tiberii de Servio Galba tum \nconsule; quem accitum et diversis sermonibus pertemptatum \npostremo Graecis verbis in hanc sententiam adlocutus <est> \n'et tu, Galba, quandoque degustabis imperium,' seram ac \nbrevem potentiam significans, scientia Chaldaeorum artis, \ncuius apiscendae otium apud Rhodum, magistrum Thrasullum habuit, peritiam eius hoc modo expertus."}, {"milestone": {"@n": "22", "@unit": "chapter"}, "#text": "Quoties super tali negotio consultaret, edita domus \nparte ac liberti unius conscientia utebatur. is litterarum \nignarus, corpore valido, per avia ac derupta (nam saxis \ndomus imminet) praeibat eum cuius artem experiri Tiberius \nstatuisset et regredientem, si vanitatis aut fraudum suspicio \nincesserat, in subiectum mare praecipitabat ne index arcani \nexisteret. igitur Thrasullus isdem rupibus inductus postquam \npercontantem commoverat, imperium ipsi et futura sollerter \npatefaciens, interrogatur an suam quoque genitalem horam \ncomperisset, quem tum annum, qualem diem haberet. ille \npositus siderum ac spatia dimensus haerere primo, dein pavescere, et quantum introspiceret magis ac magis trepidus \nadmirationis et metus, postremo exclamat ambiguum sibi ac \nprope ultimum discrimen instare. tum complexus eum Tiberius praescium periculorum et incolumem fore gratatur, \nquaeque dixerat oracli vice accipiens inter intimos amicorum tenet."}, {"pb": {"@ed": "oct"}, "milestone": {"@n": "23", "@unit": "chapter"}, "#text": "Sed mihi haec ac talia audienti in incerto iudicium \nest fatone res mortalium et necessitate immutabili an forte  \nvolvantur. quippe sapientissimos veterum quique sectam \neorum aemulantur diversos reperies, ac multis insitam opinionem non initia nostri, non finem, non denique homines \ndis curae; ideo creberrime tristia in bonos, laeta apud deteriores esse. contra alii fatum quidem congruere rebus putant, sed non e vagis stellis, verum apud principia et nexus \nnaturalium causarum; ac tamen electionem vitae nobis relinquunt, quam ubi elegeris, certum imminentium ordinem. \nneque mala vel bona quae vulgus putet: multos qui conflictari adversis videantur beatos, at plerosque quamquam \nmagnas per opes miserrimos, si illi gravem fortunam constanter tolerent, hi prospera inconsulte utantur. ceterum \nplurimis mortalium non eximitur quin primo cuiusque ortu \nventura destinentur, sed quaedam secus quam dicta sint \ncadere fallaciis ignara dicentium: ita corrumpi fidem artis \ncuius clara documenta et antiqua aetas et nostra tulerit. \nquippe a filio eiusdem Thrasulli praedictum Neronis imperium in tempore memorabitur, ne nunc incepto longius \nabierim."}, {"pb": {"@ed": "oct"}, "milestone": {"@n": "24", "@unit": "chapter"}, "#text": "Isdem consulibus Asinii Galli mors vulgatur, quem \negestate cibi peremptum haud dubium, sponte vel necessitate incertum habebatur. consultusque Caesar an sepeliri \nsineret, non erubuit permittere ultroque incusare casus qui \nreum abstulissent antequam coram convinceretur: scilicet \nmedio triennio defuerat tempus subeundi iudicium consulari \nseni, tot consularium parenti. Drusus deinde extinguitur, \ncum se miserandis alimentis, mandendo e cubili tomento, \nnonum ad diem detinuisset. tradidere quidam praescriptum \nfuisse Macroni, si arma ab Seiano temptarentur, extractum \ncustodiae iuvenem (nam in Palatio attinebatur) ducem po-  \npulo imponere. mox, quia rumor incedebat fore ut nuru \nac nepoti conciliaretur Caesar, saevitiam quam paenitentiam \nmaluit."}, {"milestone": {"@n": "25", "@unit": "chapter"}, "#text": "Quin et invectus in defunctum probra corporis, \nexitiabilem in suos, infensum rei publicae animum obiecit \nrecitarique factorum dictorumque eius descripta per dies \niussit, quo non aliud atrocius visum: adstitisse tot per \nannos, qui vultum, gemitus, occultum etiam murmur exciperent, et potuisse avum audire, legere, in publicum promere \nvix fides, nisi quod Attii centurionis et Didymi liberti epistulae servorum nomina praeferebant, ut quis egredientem \ncubiculo Drusum pulsaverat, exterruerat. etiam sua verba \ncenturio saevitiae plena, tamquam egregium, vocesque deficientis adiecerat, quis primo [alienationem mentis simulans] quasi per dementiam funesta Tiberio, mox, ubi exspes \nvitae fuit, meditatas compositasque diras imprecabatur, ut, \nquem ad modum nurum filiumque fratris et nepotes domumque omnem caedibus complevisset, ita poenas nomini \ngenerique maiorum et posteris exolveret. obturbabant \nquidem patres specie detestandi: sed penetrabat pavor et \nadmiratio, callidum olim et tegendis sceleribus obscurum \nhuc confidentiae venisse ut tamquam dimotis parietibus \nostenderet nepotem sub verbere centurionis, inter servorum \nictus extrema vitae alimenta frustra orantem."}, {"pb": {"@ed": "oct"}, "milestone": {"@n": "26", "@unit": "chapter"}, "#text": "Nondum is dolor exoleverat, cum de Agrippina auditum, quam interfecto Seiano spe sustentatam provixisse \nreor, et postquam nihil de saevitia remittebatur, voluntate \nextinctam, nisi si negatis alimentis adsimulatus est finis \nqui videretur sponte sumptus. enimvero Tiberius foedissimis criminationibus exarsit, impudicitiam arguens et Asinium \nGallum adulterum, eiusque morte ad taedium vitae compul-  \nsam. sed Agrippina aequi impatiens, dominandi avida, \nvirilibus curis feminarum vitia exuerat. eodem die defunctam, quo biennio ante Seianus poenas luisset, memoriaeque id prodendum addidit Caesar iactavitque quod \nnon laqueo strangulata neque in Gemonias proiecta foret. \nactae ob id grates decretumque ut quintum decimum kal. \nNovembris, utriusque necis die, per omnis annos donum \nIovi sacraretur."}, "Haud multo post Cocceius Nerva, continuus principi, \nomnis divini humanique iuris sciens, integro statu, corpore \ninlaeso, moriendi consilium cepit. quod ut Tiberio cognitum, adsidere, causas requirere, addere preces, fateri postremo grave conscientiae, grave famae suae, si proximus \namicorum nullis moriendi rationibus vitam fugeret. aversatus sermonem Nerva abstinentiam cibi coniunxit. ferebant gnari cogitationum eius, quanto propius mala rei \npublicae viseret, ira et metu, dum integer, dum intemptatus, \nhonestum finem voluisse.", {"milestone": {"@n": "27", "@unit": "chapter"}, "#text": "Ceterum Agrippinae pernicies, quod vix credibile, Plancinam traxit. nupta olim Cn. Pisoni et palam laeta morte \nGermanici, cum Piso caderet, precibus Augustae nec minus \ninimicitiis Agrippinae defensa erat. ut odium et gratia \ndesiere, ius valuit; petitaque criminibus haud ignotis sua \nmanu sera magis quam immerita supplicia persolvit."}, {"pb": {"@ed": "oct"}, "milestone": {"@n": "28", "@unit": "chapter"}, "#text": "Tot luctibus funesta civitate pars maeroris fuit quod \nIulia Drusi filia, quondam Neronis uxor, denupsit in domum \nRubellii Blandi, cuius avum Tiburtem equitem Romanum \nplerique meminerant. extremo anni mors Aelii Lamiae \nfunere censorio celebrata, qui administrandae Syriae imagine tandem exolutus urbi praefuerat. genus illi decorum, \nvivida senectus; et non permissa provincia dignationem \naddiderat. exim Flacco Pomponio Syriae pro praetore  \ndefuncto recitantur Caesaris litterae, quis incusabat egregium quemque et regendis exercitibus idoneum abnuere \nid munus seque ea necessitudine ad preces cogi per quas \nconsularium aliqui capessere provincias adigerentur, oblitus \nArruntium ne in Hispaniam pergeret decimum iam annum \nattineri. obiit eodem anno et M'. Lepidus de cuius moderatione atque sapientia in prioribus libris satis conlocavi. \nneque nobilitas diutius demonstranda est: quippe Aemilium genus fecundum bonorum civium, et qui eadem \nfamilia corruptis moribus, inlustri tamen fortuna egere."}, {"pb": {"@ed": "oct"}, "milestone": {"@n": "29", "@unit": "chapter"}, "#text": "Paulo Fabio L. Vitellio consulibus post longum saeculorum ambitum avis phoenix in Aegyptum venit praebuitque materiem doctissimis indigenarum et Graecorum \nmulta super eo miraculo disserendi. de quibus congruunt \net plura ambigua, sed cognitu non absurda promere libet. \nsacrum Soli id animal et ore ac distinctu pinnarum a ceteris \navibus diversum consentiunt qui formam eius effinxere: de \nnumero annorum varia traduntur. maxime vulgatum quingentorum spatium: sunt qui adseverent mille quadringentos \nsexaginta unum interici, prioresque alites Sesoside primum, \npost Amaside dominantibus, dein Ptolemaeo, qui ex Macedonibus tertius regnavit, in civitatem cui Heliopolis nomen \nadvolavisse, multo ceterarum volucrum comitatu novam \nfaciem mirantium. sed antiquitas quidem obscura: inter \nPtolemaeum ac Tiberium minus ducenti quinquaginta anni \nfuerunt. unde non nulli falsum hunc phoenicem neque \nArabum e terris credidere, nihilque usurpavisse ex his quae \nvetus memoria firmavit. confecto quippe annorum numero, \nubi mors propinquet, suis in terris struere nidum eique vim \ngenitalem adfundere ex qua fetum oriri; et primam adulto  \ncuram sepeliendi patris, neque id temere sed sublato \nmurrae pondere temptatoque per longum iter, ubi par oneri, \npar meatui sit, subire patrium corpus inque Solis aram \nperferre atque adolere. haec incerta et fabulosis aucta: \nceterum aspici aliquando in Aegypto eam volucrem non \nambigitur."}, {"milestone": {"@n": "30", "@unit": "chapter"}, "#text": "At Romae caede continua Pomponius Labeo, quem \npraefuisse Moesiae rettuli, per abruptas venas sanguinem \neffudit; aemulataque est coniunx Paxaea. nam promptas \neius modi mortes metus carnificis faciebat, et quia damnati \npublicatis bonis sepultura prohibebantur, eorum qui de se \nstatuebant humabantur corpora, manebant testamenta, pretium festinandi. sed Caesar missis ad senatum litteris \ndisseruit morem fuisse maioribus, quoties dirimerent amicitias, interdicere domo eumque finem gratiae ponere: id \nse repetivisse in Labeone, atque illum, quia male administratae provinciae aliorumque criminum urgebatur, culpam \ninvidia velavisse, frustra conterrita uxore, quam etsi nocentem periculi tamen expertem fuisse. Mamercus dein \nScaurus rursum postulatur, insignis nobilitate et orandis \ncausis, vita probrosus. nihil hunc amicitia Seiani, sed labefecit haud minus validum ad exitia Macronis odium, qui \neasdem artes occultius exercebat detuleratque argumentum tragoediae a Scauro scriptae, additis versibus qui in \nTiberium flecterentur: verum ab Servilio et Cornelio accusatoribus adulterium Liviae, magorum sacra obiectabantur. \nScaurus, ut dignum veteribus Aemiliis, damnationem antiit, hortante Sextia uxore, quae incitamentum mortis et \nparticeps fuit."}, {"pb": {"@ed": "oct"}, "milestone": {"@n": "31", "@unit": "chapter"}, "#text": "Ac tamen accusatores, si facultas incideret, poenis \nadficiebantur, ut Servilius Corneliusque perdito Scauro fa-  \nmosi, quia pecuniam a Vario Ligure omittendae delationis \nceperant, in insulas interdicto igni atque aqua demoti sunt. \net Abudius Ruso functus aedilitate, dum Lentulo Gaetulico, \nsub quo legioni praefuerat, periculum facessit quod is Seiani filium generum destinasset, ultro damnatur atque urbe \nexigitur. Gaetulicus ea tempestate superioris Germaniae \nlegiones curabat mirumque amorem adsecutus erat, effusae \nclementiae, modicus severitate et proximo quoque exercitui per L. Apronium socerum non ingratus. unde fama \nconstans ausum mittere ad Caesarem litteras, adfinitatem \nsibi cum Seiano haud sponte sed consilio Tiberii coeptam; \nperinde se quam Tiberium falli potuisse, neque errorem \neundem illi sine fraude, aliis exitio habendum. sibi fidem \nintegram et, si nullis insidiis peteretur, mansuram; successorem non aliter quam indicium mortis accepturum. firmarent velut foedus, quo princeps ceterarum rerum poteretur, \nipse provinciam retineret. haec, mira quamquam, fidem \nex eo trahebant quod unus omnium Seiani adfinium incolumis multaque gratia mansit, reputante Tiberio publicum \nsibi odium, extremam aetatem magisque fama quam vi \nstare res suas."}, {"pb": {"@ed": "oct"}, "milestone": {"@n": "32", "@unit": "chapter"}, "#text": "C. Cestio M. Servilio consulibus nobiles Parthi in \nurbem venere, ignaro rege Artabano. is metu Germanici \nfidus Romanis, aequabilis in suos, mox superbiam in nos, \nsaevitiam in popularis sumpsit, fretus bellis quae secunda \nadversum circumiectas nationes exercuerat, et senectutem \nTiberii ut inermem despiciens avidusque Armeniae, cui defuncto rege Artaxia Arsacen liberorum suorum veterrimum \nimposuit, addita contumelia et missis qui gazam a Vonone \nrelictam in Syria Ciliciaque reposcerent; simul veteres Persarum ac Macedonum terminos seque invasurum possessa \nCyro et post Alexandro per vaniloquentiam ac minas iacie-  \nbat. sed Parthis mittendi secretos nuntios validissimus \nauctor fuit Sinnaces, insigni familia ac perinde opibus, et \nproximus huic Abdus ademptae virilitatis. non despectum \nid apud barbaros ultroque potentiam habet. ii adscitis et \naliis primoribus, quia neminem gentis Arsacidarum summae \nrei imponere poterant, interfectis ab Artabano plerisque aut \nnondum adultis, Phraaten regis Phraatis filium Roma poscebant: nomine tantum et auctore opus [ut] sponte Caesaris \nut genus Arsacis ripam apud Euphratis cerneretur."}, {"pb": {"@ed": "oct"}, "milestone": {"@n": "33", "@unit": "chapter"}, "#text": "Cupitum id Tiberio: ornat Phraaten accingitque \npaternum ad fastigium, destinata retinens, consiliis et astu \nres externas moliri, arma procul habere. interea cognitis \ninsidiis Artabanus tardari metu, modo cupidine vindictae \ninardescere. et barbaris cunctatio servilis, statim exequi \nregium videtur: valuit tamen utilitas, ut Abdum specie \namicitiae vocatum ad epulas lento veneno inligaret, Sinnacen dissimulatione ac donis, simul per negotia moraretur. \net Phraates apud Syriam dum omisso cultu Romano, cui \nper tot annos insueverat, instituta Parthorum sumit, patriis \nmoribus impar morbo absumptus est. sed non Tiberius \nomisit incepta: Tiridaten sanguinis eiusdem aemulum \nArtabano reciperandaeque Armeniae Hiberum Mithridaten \ndeligit conciliatque fratri Pharasmani, qui gentile imperium \nobtinebat; et cunctis quae apud Orientem parabantur \nL. Vitellium praefecit. eo de homine haud sum ignarus \nsinistram in urbe famam, pleraque foeda memorari; ceterum \nregendis provinciis prisca virtute egit. unde regressus et \nformidine G. Caesaris, familiaritate Claudii turpe in servitium mutatus exemplar apud posteros adulatorii dedecoris \nhabetur, cesseruntque prima postremis, et bona iuventae \nsenectus flagitiosa oblitteravit."}, {"milestone": {"@n": "34", "@unit": "chapter"}, "#text": "At ex regulis prior Mithridates Pharasmanem perpulit dolo et vi conatus suos iuvare, repertique corruptores \nministros Arsacis multo auro ad scelus cogunt; simul \nHiberi magnis copiis Armeniam inrumpunt et urbe Artaxata potiuntur. quae postquam Artabano cognita, filium \nOroden ultorem parat; dat Parthorum copias, mittit qui \nauxilia mercede facerent: contra Pharasmanes adiungere \nAlbanos, accire Sarmatas, quorum sceptuchi utrimque donis \nacceptis more gentico diversa induere. sed Hiberi locorum \npotentes Caspia via Sarmatam in Armenios raptim effundunt. \nat qui Parthis adventabant, facile arcebantur, cum alios \nincessus hostis clausisset, unum reliquum mare inter et \nextremos Albanorum montis aestas impediret, quia flatibus \netesiarum implentur vada: hibernus auster revolvit fluctus \npulsoque introrsus freto brevia litorum nudantur."}, {"pb": {"@ed": "oct"}, "milestone": {"@n": "35", "@unit": "chapter"}, "#text": "Interim Oroden sociorum inopem auctus auxilio \nPharasmanes vocare ad pugnam et detrectantem incessere, \nadequitare castris, infensare pabula; ac saepe <in> modum \nobsidii stationibus cingebat, donec Parthi contumeliarum \ninsolentes circumsisterent regem, poscerent proelium. atque \nillis sola in equite vis: Pharasmanes et pedite valebat. nam \nHiberi Albanique saltuosos locos incolentes duritiae patientiaeque magis insuevere; feruntque se Thessalis ortos, qua \ntempestate Iaso post avectam Medeam genitosque ex ea \nliberos inanem mox regiam Aeetae vacuosque Colchos \nrepetivit. multaque de nomine eius et oraclum Phrixi \ncelebrant; nec quisquam ariete sacrificaverit, credito vexisse \nPhrixum, sive id animal seu navis insigne fuit. ceterum \nderecta utrimque acie Parthus imperium Orientis, claritudinem Arsacidarum contraque ignobilem Hiberum mercen-  \nnario milite disserebat; Pharasmanes integros semet a \nParthico dominatu, quanto maiora peterent, plus decoris \nvictores aut, si terga darent, flagitii atque periculi laturos; \nsimul horridam suorum aciem, picta auro Medorum agmina, \nhinc viros, inde praedam ostendere."}, {"milestone": {"@n": "36", "@unit": "chapter"}, "#text": "Enimvero apud Sarmatas non una vox ducis: se \nquisque stimulant ne pugnam per sagittas sinerent: impetu \net comminus praeveniendum. variae hinc bellantium species, \ncum Parthus sequi vel fugere pari arte suetus distraheret \nturmas, spatium ictibus quaereret, Sarmatae omisso arcu, \nquo brevius valent, contis gladiisque ruerent; modo equestris \nproelii more frontis et tergi vices, aliquando ut conserta \nacies corporibus et pulsu armorum pellerent pellerentur. \niamque et Albani Hiberique prensare, detrudere, ancipitem \npugnam hostibus facere, quos super eques et propioribus \nvulneribus pedites adflictabant. inter quae Pharasmanes \nOrodesque, dum strenuis adsunt aut dubitantibus subveniunt, \nconspicui eoque gnari, clamore telis equis concurrunt, instantius Pharasmanes; nam vulnus per galeam adegit. nec \niterare valuit, praelatus equo et fortissimis satellitum protegentibus saucium: fama tamen occisi falso credita exterruit \nParthos victoriamque concessere."}, {"pb": {"@ed": "oct"}, "milestone": {"@n": "37", "@unit": "chapter"}, "#text": "Mox Artabanus tota mole regni ultum iit. peritia \nlocorum ab Hiberis melius pugnatum; nec ideo abscedebat, \nni contractis legionibus Vitellius et subdito rumore tamquam Mesopotamiam invasurus metum Romani belli fecisset. \ntum omissa Armenia versaeque Artabani res, inliciente \nVitellio desererent regem saevum in pace et adversis proeliorum exitiosum. igitur Sinnaces, quem antea infensum memoravi, patrem Abdagaesen aliosque occultos consilii et tunc \ncontinuis cladibus promptiores ad defectionem trahit, ad-  \nfluentibus paulatim qui metu magis quam benevolentia \nsubiecti repertis auctoribus sustulerant animum. nec iam \naliud Artabano reliquum quam si qui externorum corpori \ncustodes aderant, suis quisque sedibus extorres, quis neque \nboni intellectus neque mali cura sed mercede aluntur ministri \nsceleribus. his adsumptis in longinqua et contermina Scythiae \nfugam maturavit, spe auxilii, quia Hyrcanis Carmaniisque \nper adfinitatem innexus erat: atque interim posse Parthos \nabsentium aequos, praesentibus mobilis, ad paenitentiam \nmutari."}, {"pb": {"@ed": "oct"}, "milestone": {"@n": "38", "@unit": "chapter"}, "#text": "At Vitellius profugo Artabano et flexis ad novum \nregem popularium animis, hortatus Tiridaten parata capessere, robur legionum sociorumque ripam ad Euphratis ducit. \nsacrificantibus, cum hic more Romano suovetaurilia daret, \nille equum placando amni adornasset, nuntiavere accolae \nEuphraten nulla imbrium vi sponte et immensum attolli, \nsimul albentibus spumis in modum diadematis sinuare orbis, \nauspicium prosperi transgressus. quidam callidius interpretabantur initia conatus secunda neque diuturna, quia eorum \nquae terra caelove portenderentur certior fides, fluminum \ninstabilis natura simul ostenderet omina raperetque. sed \nponte navibus effecto tramissoque exercitu primus Ornospades multis equitum milibus in castra venit, exul quondam \net Tiberio, cum Delmaticum bellum conficeret, haud inglorius \nauxiliator eoque civitate Romana donatus, mox repetita \namicitia regis multo apud eum honore, praefectus campis \nqui Euphrate et Tigre inclutis amnibus circumflui Mesopotamiae nomen acceperunt. neque multo post Sinnaces \nauget copias, et columen partium Abdagaeses gazam et \nparatus regios adicit. Vitellius ostentasse Romana arma \nsatis ratus monet Tiridaten primoresque, hunc, Phraatis  \navi et altoris Caesaris quaeque utrubique pulchra meminerit, \nillos, obsequium in regem, reverentiam in nos, decus quisque \nsuum et fidem retinerent. exim cum legionibus in Syriam \nremeavit."}, {"milestone": {"@n": "39", "@unit": "chapter"}, "#text": "Quae duabus aestatibus gesta coniunxi quo requiesceret animus a domesticis malis; non enim Tiberium, \nquamquam triennio post caedem Seiani, quae ceteros mollire \nsolent, tempus preces satias mitigabant, quin incerta vel \nabolita pro gravissimis et recentibus puniret. eo metu \nFulcinius Trio ingruentis accusatores haud perpessus supremis tabulis multa et atrocia in Macronem ac praecipuos libertorum Caesaris composuit, ipsi fluxam senio \nmentem et continuo abscessu velut exilium obiectando. \nquae ab heredibus occultata recitari Tiberius iussit, patientiam libertatis alienae ostentans et contemptor suae infamiae, \nan scelerum Seiani diu nescius mox quoquo modo dicta \nvulgari malebat veritatisque, cui adulatio officit, per probra \nsaltem gnarus fieri. isdem diebus Granius Marcianus \nsenator, a C. Graccho maiestatis postulatus, vim vitae suae \nattulit, Tariusque Gratianus praetura functus lege eadem \nextremum ad supplicium damnatus."}, {"pb": {"@ed": "oct"}, "milestone": {"@n": "40", "@unit": "chapter"}, "#text": "Nec dispares Trebelleni Rufi et Sextii Paconiani \nexitus: nam Trebellenus sua manu cecidit, Paconianus in \ncarcere ob carmina illic in principem factitata strangulatus \nest. haec Tiberius non mari, ut olim, divisus neque per \nlonginquos nuntios accipiebat, sed urbem iuxta, eodem ut \ndie vel noctis interiectu litteris consulum rescriberet, quasi \naspiciens undantem per domos sanguinem aut manus carnificum. fine anni Poppaeus Sabinus concessit vita, modicus \noriginis, principum amicitia consulatum ac triumphale decus  \nadeptus maximisque provinciis per quattuor et viginti annos \nimpositus, nullam ob eximiam artem sed quod par negotiis \nneque supra erat."}, {"milestone": {"@n": "41", "@unit": "chapter"}, "#text": "Quintus Plautius Sex. Papinius consules sequuntur. \neo anno neque quod L. Aruseius * * * morte adfecti forent, \nadsuetudine malorum ut atrox advertebatur, sed exterruit \nquod Vibulenus Agrippa eques Romanus, cum perorassent \naccusatores, in ipsa curia depromptum sinu venenum hausit \nprolapsusque ac moribundus festinatis lictorum manibus in \ncarcerem raptus est faucesque iam exanimis laqueo vexatae. \nne Tigranes quidem, Armenia quondam potitus ac tunc \nreus, nomine regio supplicia civium effugit. at C. Galba \nconsularis et duo Blaesi voluntario exitu cecidere, Galba \ntristibus Caesaris litteris provinciam sortiri prohibitus: \nBlaesis sacerdotia, integra eorum domo destinata, convulsa \ndistulerat, tunc ut vacua contulit in alios; quod signum \nmortis intellexere et executi sunt. et Aemilia Lepida, quam \niuveni Druso nuptam rettuli, crebris criminibus maritum \ninsectata, quamquam intestabilis, tamen impunita agebat, \ndum superfuit pater Lepidus: post a delatoribus corripitur \nob servum adulterum, nec dubitabatur de flagitio: ergo \nomissa defensione finem vitae sibi posuit."}, {"pb": {"@ed": "oct"}, "#text": "Per idem tempus Clitarum natio Cappadoci Archelao \nsubiecta, quia nostrum in modum deferre census, pati \ntributa adigebatur, in iuga Tauri montis abscessit locorumque ingenio sese contra imbellis regis copias tutabatur, \ndonec M. Trebellius legatus, a Vitellio praeside Syriae cum \nquattuor milibus legionariorum et delectis auxiliis missus, \nduos collis quos barbari insederant (minori Cadra, alteri \nDavara nomen est) operibus circumdedit et erumpere ausos \nferro, ceteros siti ad deditionem coegit."}, {"milestone": {"@n": "42", "@unit": "chapter"}, "#text": "At Tiridates volentibus Parthis Nicephorium et Anthemusiada ceterasque urbes, quae Macedonibus sitae Graeca \nvocabula usurpant, Halumque et Artemitam Parthica oppida \nrecepit, certantibus gaudio qui Artabanum Scythas inter \neductum ob saevitiam execrati come Tiridatis ingenium \nRomanas per artes sperabant."}, {"milestone": {"@n": "43", "@unit": "chapter"}, "#text": "Plurimum adulationis Seleucenses induere, civitas \npotens, saepta muris neque in barbarum corrupta sed \nconditoris Seleuci retinens. trecenti opibus aut sapientia \ndelecti ut senatus, sua populo vis. et quoties concordes \nagunt, spernitur Parthus: ubi dissensere, dum sibi quisque \ncontra aemulos subsidium vocant, accitus in partem adversum \nomnis valescit. id nuper acciderat Artabano regnante, qui \nplebem primoribus tradidit ex suo usu: nam populi imperium \niuxta libertatem, paucorum dominatio regiae libidini propior \nest. tum adventantem Tiridaten extollunt veterum regum \nhonoribus et quos recens aetas largius invenit; simul probra \nin Artabanum fundebant, materna origine Arsaciden, cetera \ndegenerem. Tiridates rem Seleucensem populo permittit. \nmox consultans quonam die sollemnia regni capesseret, \nlitteras Phraatis et Hieronis qui validissimas praefecturas \nobtinebant accipit, brevem moram precantium. placitumque opperiri viros praepollentis, atque interim Ctesiphon \nsedes imperii petita: sed ubi diem ex die prolatabant, \nmultis coram et adprobantibus Surena patrio more Tiridaten \ninsigni regio evinxit."}, {"pb": {"@ed": "oct"}, "milestone": {"@n": "44", "@unit": "chapter"}, "#text": "Ac si statim interiora ceterasque nationes petivisset, \noppressa cunctantium dubitatio et omnes in unum cedebant: \nadsidendo castellum, in quod pecuniam et paelices Artabanus contulerat, dedit spatium exuendi pacta. nam Phraates \net Hiero et si qui alii delectum capiendo diademati diem haut \nconcelebraverant, pars metu, quidam invidia in Abdagaesen  \nqui tum aula et novo rege potiebatur ad Artabanum vertere; \nisque in Hyrcanis repertus est, inluvie obsitus et alimenta \narcu expediens. ac primo tamquam dolus pararetur territus, \nubi data fides reddendae dominationi venisse, adlevatur animum et quae repentina mutatio exquirit. tum Hiero pueritiam Tiridatis increpat, neque penes Arsaciden imperium \nsed inane nomen apud imbellem externa mollitia, vim in \nAbdagaesis domo."}, {"milestone": {"@n": "45", "@unit": "chapter"}, "#text": "Sensit vetus regnandi falsos in amore odia non fingere. \nnec ultra moratus quam dum Scytharum auxilia conciret, \npergit properus et praeveniens inimicorum astus, amicorum \npaenitentiam; neque exuerat paedorem ut vulgum miseratione adverteret. non fraus, non preces, nihil omissum \nquo ambiguos inliceret, prompti firmarentur. iamque multa \nmanu propinqua Seleuciae adventabat, cum Tiridates simul \nfama atque ipso Artabano perculsus distrahi consiliis, iret \ncontra an bellum cunctatione tractaret. quibus proelium et \nfestinati casus placebant, disiectos et longinquitate itineris \nfessos ne animo quidem satis ad obsequium coaluisse disserunt, proditores nuper hostesque eius quem rursum foveant. \nverum Abdagaeses regrediendum in Mesopotamiam censebat, \nut amne obiecto, Armeniis interim Elymaeisque et ceteris a \ntergo excitis, aucti copiis socialibus et quas dux Romanus \nmisisset fortunam temptarent. ea sententia valuit, quia plurima auctoritas penes Abdagaesen et Tiridates ignavus ad \npericula erat. sed fugae specie discessum; ac principio a \ngente Arabum facto ceteri domos abeunt vel in castra Artabani, donec Tiridates cum paucis in Syriam revectus pudore \nproditionis omnis exolvit."}, {"pb": {"@ed": "oct"}, "milestone": {"@n": "46", "@unit": "chapter"}, "#text": "Idem annus gravi igne urbem adficit, deusta parte  \ncirci quae Aventino contigua, ipsoque Aventino; quod damnum Caesar ad gloriam vertit exolutis domuum et insularum \npretiis. milies sestertium in munificentia <ea> conlocatum, \ntanto acceptius in vulgum, quanto modicus privatis aedificationibus ne publice quidem nisi duo opera struxit, templum \nAugusto et scaenam Pompeiani theatri; eaque perfecta, \ncontemptu ambitionis an per senectutem, haud dedicavit. \nsed aestimando cuiusque detrimento quattuor progeneri \nCaesaris, Cn. Domitius, Cassius Longinus, M. Vinicius, \nRubellius Blandus delecti additusque nominatione consulum \nP. Petronius. et pro ingenio cuiusque quaesiti decretique \nin principem honores; quos omiserit receperitve in incerto \nfuit ob propinquum vitae finem. neque enim multo post \nsupremi Tiberio consules, Cn. Acerronius C. Pontius, magistratum occepere, nimia iam potentia Macronis, qui gratiam \nG. Caesaris numquam sibi neglectam acrius in dies fovebat \nimpuleratque post mortem Claudiae, quam nuptam ei rettuli, uxorem suam Enniam imitando amorem iuvenem inlicere \npactoque matrimonii vincire, nihil abnuentem, dum dominationis apisceretur; nam etsi commotus ingenio simulationum tamen falsa in sinu avi perdidicerat."}, {"pb": {"@ed": "oct"}, "milestone": {"@n": "47", "@unit": "chapter"}, "#text": "Gnarum hoc principi, eoque dubitavit de tradenda re \npublica, primum inter nepotes, quorum Druso genitus sanguine et caritate propior, sed nondum pubertatem ingressus, \nGermanici filio robur iuventae, vulgi studia, eaque apud \navum odii causa. etiam de Claudio agitanti, quod is composita aetate bonarum artium cupiens erat, imminuta mens \neius obstitit. sin extra domum successor quaereretur, ne \nmemoria Augusti, ne nomen Caesarum in ludibria et contumelias verterent metuebat: quippe illi non perinde curae \ngratia praesentium quam in posteros ambitio. mox incertus  \nanimi, fesso corpore consilium cui impar erat fato permisit, \niactis tamen vocibus per quas intellegeretur providus futurorum; namque Macroni non abdita ambage occidentem ab \neo deseri, orientem spectari exprobravit, et G. Caesari, \nforte orto sermone L. Sullam inridenti, omnia Sullae vitia \net nullam eiusdem virtutem habiturum praedixit. simul \ncrebris cum lacrimis minorem ex nepotibus complexus, truci \nalterius vultu, 'occides hunc tu' inquit 'et te alius.' sed \ngravescente valetudine nihil e libidinibus omittebat, in patientia firmitudinem simulans solitusque eludere medicorum artes atque eos qui post tricesimum aetatis annum ad \ninternoscenda corpori suo utilia vel noxia alieni consilii \nindigerent."}, {"milestone": {"@n": "48", "@unit": "chapter"}, "#text": "Interim Romae futuris etiam post Tiberium caedibus \nsemina iaciebantur. Laelius Balbus Acutiam, P. Vitellii \nquondam uxorem, maiestatis postulaverat; qua damnata cum \npraemium accusatori decerneretur, Iunius Otho tribunus \nplebei intercessit, unde illis odia, mox Othoni exitium. dein \nmultorum amoribus famosa Albucilla, cui matrimonium \ncum Satrio Secundo coniurationis indice fuerat, defertur \nimpietatis in principem; conectebantur ut conscii et adulteri \neius Cn. Domitius, Vibius Marsus, L. Arruntius. de claritudine Domitii supra memoravi; Marsus quoque vetustis \nhonoribus et inlustris studiis erat. sed testium interrogationi, tormentis servorum Macronem praesedisse commentarii ad senatum missi ferebant, nullaeque in eos imperatoris \nlitterae suspicionem dabant, invalido ac fortasse ignaro ficta \npleraque ob inimicitias Macronis notas in Arruntium."}, {"pb": {"@ed": "oct"}, "milestone": {"@n": "49", "@unit": "chapter"}, "#text": "Igitur Domitius defensionem meditans, Marsus tamquam inediam destinavisset, produxere vitam: Arruntius, \ncunctationem et moras suadentibus amicis, non eadem om-  \nnibus decora respondit: sibi satis aetatis neque aliud paenitendum quam quod inter ludibria et pericula anxiam senectam toleravisset, diu Seiano, nunc Macroni, semper alicui \npotentium invisus, non culpa sed ut flagitiorum impatiens. \nsane paucos ad suprema principis dies posse vitari: quem ad \nmodum evasurum imminentis iuventam? an, cum Tiberius \npost tantam rerum experientiam vi dominationis convulsus \net mutatus sit, G. Caesarem vix finita pueritia, ignarum \nomnium aut pessimis innutritum, meliora capessiturum Macrone duce, qui ut deterior ad opprimendum Seianum delectus plura per scelera rem publicam conflictavisset? prospectare iam se acrius servitium eoque fugere simul acta \net instantia. haec vatis in modum dictitans venas resolvit. \ndocumento sequentia erunt bene Arruntium morte usum. \nAlbucilla inrito ictu ab semet vulnerata iussu senatus in \ncarcerem fertur. stuprorum eius ministri, Carsidius Sacerdos praetorius ut in insulam deportaretur, Pontius Fregellanus amitteret ordinem senatorium, et eaedem poenae in \nLaelium Balbum decernuntur, id quidem a laetantibus, \nquia Balbus truci eloquentia habebatur, promptus adversum \ninsontis."}, {"pb": {"@ed": "oct"}, "milestone": {"@n": "50", "@unit": "chapter"}, "#text": "Isdem diebus Sex. Papinius consulari familia repentinum et informem exitum delegit, iacto in praeceps corpore. \ncausa ad matrem referebatur, quae pridem repudiata adsentationibus atque luxu perpulisset iuvenem ad ea quorum \neffugium non nisi morte inveniret. igitur accusata in senatu, \nquamquam genua patrum advolveretur luctumque communem et magis imbecillum tali super casu feminarum animum \naliaque in eundem dolorem maesta et miseranda diu ferret, \nurbe tamen in decem annos prohibita est, donec minor filius \nlubricum iuventae exiret."}, {"milestone": {"@n": "51", "@unit": "chapter"}, "#text": "Iam Tiberium corpus, iam vires, nondum dissimulatio deserebat: idem animi rigor; sermone ac vultu intentus \nquaesita interdum comitate quamvis manifestam defectionem \ntegebat. mutatisque saepius locis tandem apud promunturium Miseni consedit in villa cui L. Lucullus quondam \ndominus. illic eum adpropinquare supremis tali modo compertum. erat medicus arte insignis, nomine Charicles, non \nquidem regere valetudines principis solitus, consilii tamen \ncopiam praebere. is velut propria ad negotia digrediens et \nper speciem officii manum complexus pulsum venarum attigit. neque fefellit: nam Tiberius, incertum an offensus tantoque magis iram premens, instaurari epulas iubet discumbitque ultra solitum, quasi honori abeuntis amici tribueret. \nCharicles tamen labi spiritum nec ultra biduum duraturum \nMacroni firmavit. inde cuncta conloquiis inter praesentis, \nnuntiis apud legatos et exercitus festinabantur. septimum \ndecimum kal. Aprilis interclusa anima creditus est mortalitatem explevisse; et multo gratantum concursu ad capienda \nimperii primordia G. Caesar egrediebatur, cum repente \nadfertur redire Tiberio vocem ac visus vocarique qui recreandae defectioni cibum adferrent. pavor hinc in omnis, \net ceteri passim dispergi, se quisque maestum aut nescium \nfingere; Caesar in silentium fixus a summa spe novissima \nexpectabat. Macro intrepidus opprimi senem iniectu multae \nvestis iubet discedique ab limine. sic Tiberius finivit octavo \net septuagesimo aetatis anno."}, {"pb": {"@ed": "oct"}, "#text": "Pater ei Nero et utrimque origo gentis Claudiae, \nquamquam mater in Liviam et mox Iuliam familiam adoptionibus transierit. casus prima ab infantia ancipites; nam \nproscriptum patrem exul secutus, ubi domum Augusti privignus introiit, multis aemulis conflictatus est, dum Marcellus \net Agrippa, mox Gaius Luciusque Caesares viguere; etiam \nfrater eius Drusus prosperiore civium amore erat. sed  \nmaxime in lubrico egit accepta in matrimonium Iulia, impudicitiam uxoris tolerans aut declinans. dein Rhodo regressus \nvacuos principis penatis duodecim annis, mox rei Romanae \narbitrium tribus ferme et viginti obtinuit. morum quoque \ntempora illi diversa: egregium vita famaque quoad privatus \nvel in imperiis sub Augusto fuit; occultum ac subdolum \nfingendis virtutibus donec Germanicus ac Drusus superfuere; idem inter bona malaque mixtus incolumi matre; \nintestabilis saevitia sed obtectis libidinibus dum Seianum \ndilexit timuitve: postremo in scelera simul ac dedecora prorupit postquam remoto pudore et metu suo tantum ingenio \nutebatur."}]}, {"@type": "book", "@n": "11", "head": "LIBER XI", "milestone": {"@n": "1", "@unit": "chapter"}, "p": [{"pb": {"@ed": "oct"}, "milestone": {"@n": "2", "@unit": "chapter"}, "#text": "* * nam Valerium Asiaticum, bis consulem, fuisse \nquondam adulterum eius credidit, pariterque hortis inhians, \nquos ille a Lucullo coeptos insigni magnificentia extollebat, \nSuillium accusandis utrisque immittit. adiungitur Sosibius \nBritannici educator qui per speciem benevolentiae moneret \nClaudium cavere vim atque opes principibus infensas: \npraecipuum auctorem Asiaticum interficiendi <G.> Caesaris \nnon extimuisse contione in populi Romani fateri gloriamque \nfacinoris ultro petere; clarum ex eo in urbe, didita per \nprovincias fama parare iter ad Germanicos exercitus, quando \ngenitus Viennae multisque et validis propinquitatibus \nsubnixus turbare gentilis nationes promptum haberet. at \nClaudius nihil ultra scrutatus citis cum militibus tamquam \nopprimendo bello Crispinum praetorii praefectum misit,  \na quo repertus est apud Baias vinclisque inditis in urbem \nraptus."}, {"milestone": {"@n": "3", "@unit": "chapter"}, "#text": "Neque data senatus copia: intra cubiculum auditur, \nMessalina coram et Suillio corruptionem militum, quos \npecunia et stupro in omne flagitium obstrictos arguebat, \nexim adulterium Poppaeae, postremum mollitiam corporis \nobiectante. ad quod victo silentio prorupit reus et 'interroga' inquit, 'Suilli, filios tuos: virum esse me fatebuntur.' \ningressusque defensionem, commoto maiorem in modum \nClaudio, Messalinae quoque lacrimas excivit. quibus \nabluendis cubiculo egrediens monet Vitellium ne elabi reum \nsineret: ipsa ad perniciem Poppaeae festinat, subditis qui \nterrore carceris ad voluntariam mortem propellerent, adeo \nignaro Caesare ut paucos post dies epulantem apud se \nmaritum eius Scipionem percontaretur cur sine uxore discubuisset, atque ille functam fato responderet."}, {"pb": {"@ed": "oct"}, "milestone": {"@n": "4", "@unit": "chapter"}, "#text": "Sed consultanti super absolutione Asiatici flens Vitellius, \ncommemorata vetustate amicitiae utque Antoniam principis \nmatrem pariter observavissent, dein percursis Asiatici in \nrem publicam officiis recentique adversus Britanniam militia, \nquaeque alia conciliandae misericordiae videbantur, liberum \nmortis arbitrium ei permisit; et secuta sunt Claudii verba \nin eandem clementiam. hortantibus dehinc quibusdam \ninediam et lenem exitum, remittere beneficium Asiaticus \nait: et usurpatis quibus insueverat exercitationibus, lauto \ncorpore, hilare epulatus, cum se honestius calliditate Tiberii \nvel impetu G. Caesaris periturum dixisset quam quod fraude \nmuliebri et impudico Vitellii ore caderet, venas exolvit, \nviso tamen ante rogo iussoque transferri partem in aliam ne \nopacitas arborum vapore ignis minueretur: tantum illi \nsecuritatis novissimae fuit."}, {"milestone": {"@n": "5", "@unit": "chapter"}, "#text": "Vocantur post haec patres, pergitque Suillius addere \nreos equites Romanos inlustris, quibus Petra cognomentum. \nat causa necis ex eo quod domum suam Mnesteris et \nPoppaeae congressibus praebuissent. verum nocturnae \nquietis species alteri obiecta, tamquam vidisset Claudium \nspicea corona evinctum spicis retro conversis, eaque imagine \ngravitatem annonae praedixisset. quidam pampineam coronam albentibus foliis visam atque ita interpretatum tradidere, \nvergente autumno mortem principis ostendi. illud haud \nambigitur, qualicumque insomnio ipsi fratrique perniciem \nadlatam. sestertium quindecies et insignia praeturae Crispino \ndecreta. adiecit Vitellius sestertium decies Sosibio, quod \nBritannicum praeceptis, Claudium consiliis iuvaret. rogatus \nsententiam et Scipio, 'cum idem' inquit 'de admissis \nPoppaeae sentiam quod omnes, putate me idem dicere quod \nomnes,' eleganti temperamento inter coniugalem amorem et \nsenatoriam necessitatem."}, {"milestone": {"@n": "6", "@unit": "chapter"}, "#text": "Continuus inde et saevus accusandis reis Suillius \nmultique audaciae eius aemuli; nam cuncta legum et magistratuum munia in se trahens princeps materiam praedandi \npatefecerat. nec quicquam publicae mercis tam venale fuit \nquam advocatorum perfidia, adeo ut Samius, insignis eques \nRomanus, quadringentis nummorum milibus Suillio datis et \ncognita praevaricatione ferro in domo eius incubuerit. igitur \nincipiente C. Silio consule designato, cuius de potentia <et> \nexitio in tempore memorabo, consurgunt patres legemque \nCinciam flagitant, qua cavetur antiquitus ne quis ob causam \norandam pecuniam donumve accipiat."}, {"pb": {"@ed": "oct"}, "milestone": {"@n": "7", "@unit": "chapter"}, "#text": "Deinde obstrepentibus iis quibus ea contumelia parabatur, discors Suillio Silius acriter incubuit, veterum oratorum exempla referens qui famam et posteros praemia  \neloquentiae cogitavissent. pulcherrimam alioquin et bonarum \nartium principem sordidis ministeriis foedari; ne fidem \nquidem integram manere ubi magnitudo quaestuum spectetur. quod si in nullius mercedem negotia agantur pauciora \nfore: nunc inimicitias accusationes, odia et iniurias foveri, \nut quo modo vis morborum pretia medentibus, sic fori tabes \npecuniam advocatis ferat. meminissent Asinii, Messalae ac \nrecentiorum Arruntii et Aesernini: ad summa provectos \nincorrupta vita et facundia. talia dicente consule designato, \nconsentientibus aliis, parabatur sententia qua lege repetundarum tenerentur, cum Suillius et Cossutianus et \nceteri qui non iudicium, quippe in manifestos, sed poenam \nstatui videbant, circumsistunt Caesarem ante acta deprecantes."}, {"pb": {"@ed": "oct"}, "milestone": {"@n": "8", "@unit": "chapter"}, "#text": "Et postquam adnuit, agere incipiunt: quem illum \ntanta superbia esse ut aeternitatem famae spe praesumat? \nusui et rebus subsidium praeparari ne quis inopia advocatorum potentibus obnoxius sit. neque tamen eloquentiam \ngratuito contingere: omitti curas familiaris ut quis se alienis \nnegotiis intendat. multos militia, quosdam exercendo agros \ntolerare vitam: nihil a quoquam expeti nisi cuius fructus \nante providerit. facile Asinium et Messalam, inter Antonium \net Augustum bellorum praemiis refertos, aut ditium familiarum heredes Aeserninos et Arruntios magnum animum \ninduisse. prompta sibi exempla, quantis mercedibus P. \nClodius aut C. Curio contionari soliti sint. se modicos \nsenatores <qui> quieta re publica nulla nisi pacis emolumenta \npeterent. cogitaret plebem quae toga enitesceret: sublatis  \nstudiorum pretiis etiam studia peritura. ut minus decora \nhaec, ita haud frustra dicta princeps ratus, capiendis pecuniis \n<posuit> modum usque ad dena sestertia quem egressi repetundarum tenerentur."}, {"milestone": {"@n": "9", "@unit": "chapter"}, "#text": "Sub idem tempus Mithridates, quem imperitasse \nArmeniis <iussuque G.> Caesaris vinctum memoravi, monente \nClaudio in regnum remeavit, fisus Pharasmanis opibus. is \nrex Hiberis idemque Mithridatis frater nuntiabat discordare \nParthos summaque imperii ambigua, minora sine cura haberi. \nnam Gotarzes inter pleraque saeva necem fratri Artabano \nconiugique ac filio eius paraverat, unde metus [eius] in \nceteros, et accivere Vardanen. ille, ut erat magnis ausis \npromptus, biduo tria milia stadiorum invadit ignarumque \net exterritum Gotarzen proturbat; neque cunctatur quin \nproximas praefecturas corripiat, solis Seleucensibus dominationem eius abnuentibus. in quos ut patris sui quoque \ndefectores ira magis quam ex usu praesenti accensus, \nimplicatur obsidione urbis validae et munimentis obiecti \namnis muroque et commeatibus firmatae. interim Gotarzes \nDaharum Hyrcanorumque opibus auctus bellum renovat, \ncoactusque Vardanes omittere Seleuciam Bactrianos apud \ncampos castra contulit."}, {"pb": {"@ed": "oct"}, "milestone": {"@n": "10", "@unit": "chapter"}, "#text": "Tunc distractis Orientis viribus et quonam inclinarent \nincertis, casus Mithridati datus est occupandi Armeniam, vi \nmilitis Romani ad excindenda castellorum ardua, simul \nHibero exercitu campos persultante. nec enim restitere \nArmenii, fuso qui proelium ausus erat Demonacte praefecto. \npaululum cunctationis attulit rex minoris Armeniae Cotys, \nversis illuc quibusdam procerum; dein litteris Caesaris  \ncoercitus, et cuncta in Mithridaten fluxere, atrociorem \nquam novo regno conduceret. at Parthi imperatores cum \npugnam pararent, foedus repente iaciunt cognitis popularium \ninsidiis quas Gotarzes fratri patefecit; congressique primo \ncunctanter, dein complexi dextras apud altaria deum pepigere \nfraudem inimicorum ulcisci atque ipsi inter se concedere. \npotiorque Vardanes visus retinendo regno: at Gotarzes ne \nquid aemulationis existeret penitus in Hyrcaniam abiit. \nregressoque Vardani deditur Seleucia septimo post defectionem anno, non sine dedecore Parthorum quos una civitas \ntam diu eluserat."}, {"pb": {"@ed": "oct"}, "milestone": {"@n": "11", "@unit": "chapter"}, "#text": "Exim validissimas praefecturas invisit; et reciperare \nArmeniam avebat, ni a Vibio Marso, Syriae legato, bellum \nminitante cohibitus foret. atque interim Gotarzes paenitentia \nconcessi regni et vocante nobilitate, cui in pace durius \nservitium est, contrahit copias. et hinc contra itum ad \namnem Erinden; in cuius transgressu multum certato \npervicit Vardanes, prosperisque proeliis medias nationes \nsubegit ad flumen Sinden, quod Dahas Ariosque disterminat. \nibi modus rebus secundis positus: nam Parthi quamquam \nvictores longinquam militiam aspernabantur. igitur extructis \nmonimentis, quibus opes suas testabatur nec cuiquam ante \nArsacidarum tributa illis de gentibus parta, regreditur ingens \ngloria atque eo ferocior et subiectis intolerantior; qui dolo \nante composito incautum venationique intentum interfecere, \nprimam intra iuventam, sed claritudine paucos inter senum \nregum, si perinde amorem inter popularis quam metum apud \nhostis quaesivisset. nece Vardanis turbatae Parthorum res \ninter ambiguos quis in regnum acciperetur. multi ad  \nGotarzen inclinabant, quidam ad Meherdaten prolem \nPhraatis, obsidio nobis datum: dein praevaluit Gotarzes; \npotitusque regiam per saevitiam ac luxum adegit Parthos \nmittere ad principem Romanum occultas preces, quis \npermitti Meherdaten patrium ad fastigium orabant."}, {"milestone": {"@n": "12", "@unit": "chapter"}, "#text": "Isdem consulibus ludi saeculares octingentesimo post \nRomam conditam, quarto et sexagesimo quam Augustus \nediderat, spectati sunt. utriusque principis rationes praetermitto, satis narratas libris quibus res imperatoris Domitiani \ncomposui. nam is quoque edidit ludos saecularis iisque \nintentius adfui sacerdotio quindecimvirali praeditus ac tunc \npraetor; quod non iactantia refero sed quia collegio quindecimvirum antiquitus ea cura et magistratus potissimum \nexequebantur officia caerimoniarum. sedente Claudio \ncircensibus ludis, cum pueri nobiles equis ludicrum Troiae \ninirent interque eos Britannicus imperatore genitus et \nL. Domitius adoptione mox in imperium et cognomentum \nNeronis adscitus, favor plebis acrior in Domitium loco \npraesagii acceptus est. vulgabaturque adfuisse infantiae \neius dracones in modum custodum, fabulosa et externis \nmiraculis adsimilata: nam ipse, haudquaquam sui detractor, \nunam omnino anguem in cubiculo visam narrare solitus est."}, {"pb": {"@ed": "oct"}, "milestone": {"@n": "13", "@unit": "chapter"}, "#text": "Verum inclinatio populi supererat ex memoria Germanici, cuius illa reliqua suboles virilis; et matri Agrippinae \nmiseratio augebatur ob saevitiam Messalinae, quae semper \ninfesta et tunc commotior quo minus strueret crimina et \naccusatores novo et furori proximo amore distinebatur. nam \nin C. Silium, iuventutis Romanae pulcherrimum, ita exarserat ut Iuniam Silanam, nobilem feminam, matrimonio eius \nexturbaret vacuoque adultero poteretur. neque Silius flagitii \naut periculi nescius erat: sed certo si abnueret exitio et non \nnulla fallendi spe, simul magnis praemiis, operire futura et  \npraesentibus frui pro solacio habebat. illa non furtim sed \nmulto comitatu ventitare domum, egressibus adhaerescere, \nlargiri opes honores; postremo, velut translata iam fortuna, \nservi liberti paratus principis apud adulterum visebantur."}, {"milestone": {"@n": "14", "@unit": "chapter"}, "#text": "At Claudius matrimonii sui ignarus et munia censoria usurpans, theatralem populi lasciviam severis edictis \nincrepuit, quod in Publium Pomponium consularem (is carmina scaenae dabat) inque feminas inlustris probra iecerat. \net lege lata saevitiam creditorum coercuit, ne in mortem \nparentum pecunias filiis familiarum faenori darent. fontisque aquarum Simbruinis collibus deductos urbi intulit. ac \nnovas litterarum formas addidit vulgavitque, comperto \nGraecam quoque litteraturam non simul coeptam absolutamque."}, {"pb": {"@ed": "oct"}, "milestone": {"@n": "15", "@unit": "chapter"}, "#text": "Primi per figuras animalium Aegyptii sensus mentis \neffingebant (ea antiquissima monimenta memoriae humanae impressa saxis cernuntur), et litterarum semet inventores perhibent; inde Phoenicas, quia mari praepollebant, \nintulisse Graeciae gloriamque adeptos, tamquam reppererint \nquae acceperant. quippe fama est Cadmum classe Phoenicum vectum rudibus adhuc Graecorum populis artis eius \nauctorem fuisse. quidam Cecropem Atheniensem vel Linum \nThebanum et temporibus Troianis Palamedem Argivum memorant sedecim litterarum formas, mox alios ac praecipuum \nSimoniden ceteras repperisse. at in Italia Etrusci ab Corinthio Demarato, Aborigines Arcade ab Evandro didicerunt; \net forma litteris Latinis quae veterrimis Graecorum. sed \nnobis quoque paucae primum fuere, deinde additae sunt. \nquo exemplo Claudius tres litteras adiecit, quae usui imperi-  \ntante eo, post oblitteratae, aspiciuntur etiam nunc in aere \npublico dis plebiscitis per fora ac templa fixo."}, {"milestone": {"@n": "16", "@unit": "chapter"}, "#text": "Rettulit deinde ad senatum super collegio haruspicum, ne vetustissima Italiae disciplina per desidiam exolesceret: saepe adversis rei publicae temporibus accitos, quorum monitu redintegratas caerimonias et in posterum rectius \nhabitas; primoresque Etruriae sponte aut patrum Romanorum impulsu retinuisse scientiam et in familias propagasse: \nquod nunc segnius fieri publica circa bonas artes socordia, \net quia externae superstitiones valescant. et laeta quidem \nin praesens omnia, sed benignitati deum gratiam referendam, \nne ritus sacrorum inter ambigua culti per prospera oblitterarentur. factum ex eo senatus consultum, viderent pontifices quae retinenda firmandaque haruspicum."}, {"pb": {"@ed": "oct"}, "milestone": {"@n": "17", "@unit": "chapter"}, "#text": "Eodem anno Cheruscorum gens regem Roma petivit, \namissis per interna bella nobilibus et uno reliquo stirpis \nregiae, qui apud urbem habebatur nomine Italicus. paternum huic genus e Flavo fratre Arminii, mater ex Actumero \nprincipe Chattorum erat; ipse forma decorus et armis \nequisque in patrium nostrumque morem exercitus. igitur \nCaesar auctum pecunia, additis stipatoribus, hortatur gentile \ndecus magno animo capessere: illum primum Romae ortum \nnec obsidem, sed civem ire externum ad imperium. ac \nprimo laetus Germanis adventus atque eo quod nullis discordiis imbutus pari in omnis studio ageret celebrari, coli, \nmodo comitatem et temperantiam, nulli invisa, saepius \nvinolentiam ac libidines, grata barbaris, usurpans. iamque \napud proximos, iam longius clarescere, cum potentiam eius \nsuspectantes qui factionibus floruerant discedunt ad con-  \nterminos populos ac testificantur adimi veterem Germaniae \nlibertatem et Romanas opes insurgere. adeo neminem \nisdem in terris ortum qui principem locum impleat, nisi \nexploratoris Flavi progenies super cunctos attollatur? frustra \nArminium praescribi: cuius si filius hostili in solo adultus \nin regnum venisset, posse extimesci, infectum alimonio \nservitio cultu, omnibus externis: at si paterna Italico mens \nesset, non alium infensius arma contra patriam ac deos \npenatis quam parentem eius exercuisse."}, {"milestone": {"@n": "18", "@unit": "chapter"}, "#text": "His atque talibus magnas copias coegere, nec pauciores Italicum sequebantur. non enim inrupisse ad invitos \nsed accitum memorabat, quando nobilitate ceteros anteiret: \nvirtutem experirentur, an dignum se patruo Arminio, avo \nActumero praeberet. nec patrem rubori, quod fidem adversus Romanos volentibus Germanis sumptam numquam \nomisisset. falso libertatis vocabulum obtendi ab iis qui \nprivatim degeneres, in publicum exitiosi, nihil spei nisi per \ndiscordias habeant. adstrepebat huic alacre vulgus; et \nmagno inter barbaros proelio victor rex, dein secunda fortuna ad superbiam prolapsus pulsusque ac rursus Langobardorum opibus refectus per laeta per adversa res Cheruscas \nadflictabat."}, {"pb": {"@ed": "oct"}, "milestone": {"@n": "19", "@unit": "chapter"}, "#text": "Per idem tempus Chauci nulla dissensione domi et \nmorte Sanquinii alacres, dum Corbulo adventat, inferiorem \nGermaniam incursavere duce Gannasco, qui natione Canninefas, auxiliare stipendium meritus, post transfuga, levibus \nnavigiis praedabundus Gallorum maxime oram vastabat, non \nignarus ditis et imbellis esse. at Corbulo provinciam ingres-  \nsus magna cum cura et mox gloria, cui principium illa \nmilitia fuit, triremis alveo Rheni, ceteras navium, ut quaeque habiles, per aestuaria et fossas adegit; luntribusque \nhostium depressis et exturbato Gannasco, ubi praesentia \nsatis composita sunt, legiones operum et laboris ignavas, \npopulationibus laetantis, veterem ad morem reduxit, ne quis \nagmine decederet nec pugnam nisi iussus iniret. stationes \nvigiliae, diurna nocturnaque munia in armis agitabantur; \nferuntque militem quia vallum non accinctus, atque alium \nquia pugione tantum accinctus foderet, morte punitos. quae \nnimia et incertum an falso iacta originem tamen e severitate \nducis traxere; intentumque et magnis delictis inexorabilem scias cui tantum asperitatis etiam adversus levia credebatur."}, {"milestone": {"@n": "20", "@unit": "chapter"}, "#text": "Ceterum is terror milites hostisque in diversum adfecit: \nnos virtutem auximus, barbari ferociam infregere. et natio \nFrisiorum, post rebellionem clade L. Apronii coeptam infensa aut male fida, datis obsidibus consedit apud agros a \nCorbulone descriptos: idem senatum, magistratus, leges imposuit. ac ne iussa exuerent praesidium immunivit, missis \nqui maiores Chaucos ad deditionem pellicerent, simul Gannascum dolo adgrederentur. nec inritae aut degeneres insidiae fuere adversus transfugam et violatorem fidei. sed \ncaede eius motae Chaucorum mentes, et Corbulo semina \nrebellionis praebebat, ut laeta apud plerosque, ita apud \nquosdam sinistra fama. cur hostem conciret? adversa in \nrem publicam casura: sin prospere egisset, formidolosum \npaci virum insignem et ignavo principi praegravem. igitur \nClaudius adeo novam in Germanias vim prohibuit ut referri \npraesidia cis Rhenum iuberet."}, {"pb": {"@ed": "oct"}, "#text": "Iam castra in hostili solo molienti Corbuloni eae  \nlitterae redduntur. ille re subita, quamquam multa simul \noffunderentur, metus ex imperatore, contemptio ex barbaris, \nludibrium apud socios, nihil aliud prolocutus quam 'beatos \nquondam duces Romanos,' signum receptui dedit. ut tamen \nmiles otium exueret, inter Mosam Rhenumque trium et \nviginti milium spatio fossam perduxit, qua incerta Oceani \nvitarentur. insignia tamen triumphi indulsit Caesar, quamvis bellum negavisset."}, {"milestone": {"@n": "21", "@unit": "chapter"}, "#text": "Nec multo post Curtius Rufus eundem honorem adipiscitur, qui in agro Mattiaco recluserat specus quaerendis venis \nargenti; unde tenuis fructus nec in longum fuit: at legionibus cum damno labor, effodere rivos, quaeque in aperto \ngravia, humum infra moliri. quis subactus miles, et quia \npluris per provincias similia tolerabantur, componit occultas \nlitteras nomine exercituum, precantium imperatorem, ut, \nquibus permissurus esset exercitus, triumphalia ante tribueret."}, {"pb": {"@ed": "oct"}, "milestone": {"@n": "22", "@unit": "chapter"}, "#text": "De origine Curtii Rufi, quem gladiatore genitum \nquidam prodidere, neque falsa prompserim et vera exequi \npudet. postquam adolevit, sectator quaestoris, cui Africa \nobtigerat, dum in oppido Adrumeto vacuis per medium diei \nporticibus secretus agitat, oblata ei species muliebris ultra \nmodum humanum et audita est vox 'tu es, Rufe, qui in \nhanc provinciam pro consule venies.' tali omine in spem \nsublatus degressusque in urbem largitione amicorum, simul \nacri ingenio quaesturam et mox nobilis inter candidatos \npraeturam principis suffragio adsequitur, cum hisce verbis \nTiberius dedecus natalium eius velavisset: 'Curtius Rufus \nvidetur mihi ex se natus.' longa post haec senecta, et \nadversus superiores tristi adulatione, adrogans minoribus,  \ninter pares difficilis, consulare imperium, triumphi insignia \nac postremo Africam obtinuit; atque ibi defunctus fatale \npraesagium implevit."}, "Interea Romae, nullis palam neque cognitis mox \ncausis, Cn. Nonius eques Romanus ferro accinctus reperitur \nin coetu salutantum principem. nam postquam tormentis \ndilaniabatur, de se non <infitiatus> conscios non edidit, incertum an occultans.", {"milestone": {"@n": "23", "@unit": "chapter"}, "#text": "Isdem consulibus P. Dolabella censuit spectaculum \ngladiatorum per omnis annos celebrandum pecunia eorum \nqui quaesturam adipiscerentur. apud maiores virtutis id \npraemium fuerat, cunctisque civium, si bonis artibus fiderent, \nlicitum petere magistratus; ac ne aetas quidem distinguebatur quin prima iuventa consulatum et dictaturas inirent. \nsed quaestores regibus etiam tum imperantibus instituti \nsunt, quod lex curiata ostendit ab L. Bruto repetita. mansitque consulibus potestas deligendi, donec eum quoque \nhonorem populus mandaret. creatique primum Valerius \nPotitus et Aemilius Mamercus sexagesimo tertio anno post \nTarquinios exactos, ut rem militarem comitarentur. dein \ngliscentibus negotiis duo additi qui Romae curarent: mox \nduplicatus numerus, stipendiaria iam Italia et accedentibus \nprovinciarum vectigalibus: post lege Sullae viginti creati \nsupplendo senatui, cui iudicia tradiderat. et quamquam \nequites iudicia reciperavissent, quaestura tamen ex dignitate \ncandidatorum aut facilitate tribuentium gratuito concedebatur, donec sententia Dolabellae velut venundaretur."}, {"pb": {"@ed": "oct"}, "milestone": {"@n": "24", "@unit": "chapter"}, "#text": "A. Vitellio L. Vipstano consulibus cum de supplendo \nsenatu agitaretur primoresque Galliae, quae Comata appellatur, foedera et civitatem Romanam pridem adsecuti, ius \nadipiscendorum in urbe honorum expeterent, multus ea  \nsuper re variusque rumor. et studiis diversis apud principem \ncertabatur adseverantium non adeo aegram Italiam ut \nsenatum suppeditare urbi suae nequiret. suffecisse olim \nindigenas consanguineis populis nec paenitere veteris rei \npublicae. quin adhuc memorari exempla quae priscis \nmoribus ad virtutem et gloriam Romana indoles prodiderit. \nan parum quod Veneti et Insubres curiam inruperint, nisi \ncoetus alienigenarum velut captivitas inferatur? quem ultra \nhonorem residuis nobilium, aut si quis pauper e Latio \nsenator foret? oppleturos omnia divites illos, quorum avi \nproavique hostilium nationum duces exercitus nostros ferro \nvique ceciderint, divum Iulium apud Alesiam obsederint. \nrecentia haec: quid si memoria eorum moreretur qui <sub> \nCapitolio et arce Romana manibus eorundem perissent satis: \nfruerentur sane vocabulo civitatis: insignia patrum, decora \nmagistratuum ne vulgarent."}, {"pb": {"@ed": "oct"}, "milestone": {"@n": "25", "@unit": "chapter"}, "#text": "His atque talibus haud permotus princeps et statim \ncontra disseruit et vocato senatu ita exorsus est: 'maiores \nmei, quorum antiquissimus Clausus origine Sabina simul in \ncivitatem Romanam et in familias patriciorum adscitus est, \nhortantur uti paribus consiliis <in> re publica capessenda, \ntransferendo huc quod usquam egregium fuerit. neque enim \nignoro Iulios Alba, Coruncanios Camerio, Porcios Tusculo, \net ne vetera scrutemur, Etruria Lucaniaque et omni Italia \nin senatum accitos, postremo ipsam ad Alpis promotam ut \nnon modo singuli viritim, sed terrae, gentes in nomen \nnostrum coalescerent. tunc solida domi quies et adversus \nexterna floruimus, cum Transpadani in civitatem recepti,  \ncum specie deductarum per orbem terrae legionum additis \nprovincialium validissimis fesso imperio subventum est. num \npaenitet Balbos ex Hispania nec minus insignis viros e Gallia \nNarbonensi transivisse? manent posteri eorum nec amore in \nhanc patriam nobis concedunt. quid aliud exitio Lacedaemoniis et Atheniensibus fuit, quamquam armis pollerent, \nnisi quod victos pro alienigenis arcebant? at conditor nostri \nRomulus tantum sapientia valuit ut plerosque populos eodem \ndie hostis, dein civis habuerit. advenae in nos regnaverunt: \nlibertinorum filiis magistratus mandare non, ut plerique \nfalluntur, repens, sed priori populo factitatum est. at cum \nSenonibus pugnavimus: scilicet Vulsci et Aequi numquam \nadversam nobis aciem instruxere. capti a Gallis sumus: \nsed et Tuscis obsides dedimus et Samnitium iugum subiimus. \nac tamen, si cuncta bella recenseas, nullum breviore spatio \nquam adversus Gallos confectum: continua inde ac fida pax. \niam moribus artibus adfinitatibus nostris mixti aurum et opes \nsuas inferant potius quam separati habeant. omnia, patres \nconscripti, quae nunc vetustissima creduntur, nova fuere: \nplebeii magistratus post patricios, Latini post plebeios, \nceterarum Italiae gentium post Latinos. inveterascet hoc \nquoque, et quod hodie exemplis tuemur, inter exempla \nerit.'"}, "Orationem principis secuto patrum consulto primi \nAedui senatorum in urbe ius adepti sunt. datum id foederi \nantiquo et quia soli Gallorum fraternitatis nomen cum \npopulo Romano usurpant.", {"pb": {"@ed": "oct"}, "milestone": {"@n": "26", "@unit": "chapter"}, "#text": "Isdem diebus in numerum patriciorum adscivit Caesar \nvetustissimum quemque e senatu aut quibus clari parentes \nfuerant, paucis iam reliquis familiarum, quas Romulus \nmaiorum et L. Brutus minorum gentium appellaverant,  \nexhaustis etiam quas dictator Caesar lege Cassia et princeps \nAugustus lege Saenia sublegere; laetaque haec in rem \npublicam munia multo gaudio censoris inibantur. famosos \nprobris quonam modo senatu depelleret anxius, mitem et \nrecens repertam quam ex severitate prisca rationem adhibuit, \nmonendo secum quisque de se consultaret peteretque ius \nexuendi ordinis: facilem eius rei veniam; et motos senatu \nexcusatosque simul propositurum ut iudicium censorum ac \npudor sponte cedentium permixta ignominiam mollirent. \nob ea Vipstanus consul rettulit patrem senatus appellandum \nesse Claudium: quippe promiscum patris patriae cognomentum; nova in rem publicam merita non usitatis vocabulis \nhonoranda: sed ipse cohibuit consulem ut nimium adsentantem. condiditque lustrum quo censa sunt civium quinquagies novies centena octoginta quattuor milia septuaginta \nduo. isque illi finis inscitiae erga domum suam fuit: haud \nmulto post flagitia uxoris noscere ac punire adactus <est> ut \ndeinde ardesceret in nuptias incestas."}, {"pb": {"@ed": "oct"}, "milestone": {"@n": "27", "@unit": "chapter"}, "#text": "Iam Messalina facilitate adulteriorum in fastidium \nversa ad incognitas libidines profluebat, cum abrumpi \ndissimulationem etiam Silius, sive fatali vaecordia an imminentium periculorum remedium ipsa pericula ratus, urgebat: \nquippe non eo ventum ut senectam principis opperirentur. \ninsontibus innoxia consilia, flagitiis manifestis subsidium ab \naudacia petendum. adesse conscios paria metuentis. se \ncaelibem, orbum, nuptiis et adoptando Britannico paratum. \nmansuram eandem Messalinae potentiam, addita securitate, \nsi praevenirent Claudium, ut insidiis incautum, ita irae  \nproperum. segniter eae voces acceptae, non amore in \nmaritum, sed ne Silius summa adeptus sperneret adulteram \nscelusque inter ancipitia probatum veris mox pretiis aestimaret. nomen tamen matrimonii concupivit ob magnitudinem infamiae cuius apud prodigos novissima voluptas est. \nnec ultra expectato quam dum sacrificii gratia Claudius \nOstiam proficisceretur, cuncta nuptiarum sollemnia celebrat."}, {"milestone": {"@n": "28", "@unit": "chapter"}, "#text": "Haud sum ignarus fabulosum visum iri tantum ullis \nmortalium securitatis fuisse in civitate omnium gnara et nihil \nreticente, nedum consulem designatum cum uxore principis, \npraedicta die, adhibitis qui obsignarent, velut suscipiendorum \nliberorum causa convenisse, atque illam audisse auspicum \nverba, subisse, sacrificasse apud deos; discubitum inter convivas, oscula complexus, noctem denique actam licentia \nconiugali. sed nihil compositum miraculi causa, verum \naudita scriptaque senioribus tradam."}, {"pb": {"@ed": "oct"}, "milestone": {"@n": "29", "@unit": "chapter"}, "#text": "Igitur domus principis inhorruerat, maximeque quos \npenes potentia et, si res verterentur, formido, non iam \nsecretis conloquiis, sed aperte fremere, dum histrio cubiculum principis insultaverit, dedecus quidem inlatum, sed \nexcidium procul afuisse: nunc iuvenem nobilem dignitate \nformae, vi mentis ac propinquo consulatu maiorem ad spem \naccingi; nec enim occultum quid post tale matrimonium \nsuperesset. subibat sine dubio metus reputantis hebetem \nClaudium et uxori devinctum multasque mortes iussu \nMessalinae patratas: rursus ipsa facilitas imperatoris fiduciam \ndabat, si atrocitate criminis praevaluissent, posse opprimi \ndamnatam ante quam ream; sed in eo discrimen verti, si \ndefensio audiretur, utque clausae aures etiam confitenti \nforent."}, {"milestone": {"@n": "30", "@unit": "chapter"}, "#text": "Ac primo Callistus, iam mihi circa necem G. Caesaris \nnarratus, et Appianae caedis molitor Narcissus flagrantissimaque eo in tempore gratia Pallas agitavere, num Messalinam secretis minis depellerent amore Silii, cuncta alia \ndissimulantes. dein metu ne ad perniciem ultro traherentur, \ndesistunt, Pallas per ignaviam, Callistus prioris quoque \nregiae peritus et potentiam cautis quam acribus consiliis \ntutius haberi: perstitit Narcissus, solum id immutans ne quo \nsermone praesciam criminis et accusatoris faceret. ipse ad \noccasiones intentus, longa apud Ostiam Caesaris mora, duas \npaelices, quarum is corpori maxime insueverat, largitione ac \npromissis et uxore deiecta plus potentiae ostentando perpulit \ndelationem subire."}, {"milestone": {"@n": "31", "@unit": "chapter"}, "#text": "Exim Calpurnia (id paelici nomen), ubi datum \nsecretum, genibus Caesaris provoluta nupsisse Messalinam \nSilio exclamat; simul Cleopatram, quae id opperiens \nadstabat, an comperisset interrogat, atque illa adnuente cieri \nNarcissum postulat. is veniam in praeteritum petens quod \nei Vettios, Plautios dissimulavisset, nec nunc adulteria \nobiecturum ait, ne domum servitia et ceteros fortunae \nparatus reposceret. frueretur immo his set redderet uxorem \nrumperetque tabulas nuptialis. 'an discidium' inquit 'tuum \nnosti? nam matrimonium Silii vidit populus et senatus et \nmiles; ac ni propere agis, tenet urbem maritus.'"}, {"pb": {"@ed": "oct"}, "milestone": {"@n": "32", "@unit": "chapter"}, "#text": "Tum potissimum <quemque> amicorum vocat, primumque rei frumentariae praefectum Turranium, post Lusium \nGetam praetorianis impositum percontatur. quis fatentibus \ncertatim ceteri circumstrepunt, iret in castra, firmaret  \npraetorias cohortis, securitati ante quam vindictae consuleret. \nsatis constat eo pavore offusum Claudium ut identidem \ninterrogaret an ipse imperii potens, an Silius privatus esset. \nat Messalina non alias solutior luxu, adulto autumno \nsimulacrum vindemiae per domum celebrabat. urgeri prela, \nfluere lacus; et feminae pellibus accinctae adsultabant ut \nsacrificantes vel insanientes Bacchae; ipsa crine fluxo \nthyrsum quatiens, iuxtaque Silius hedera vinctus, gerere \ncothurnos, iacere caput, strepente circum procaci choro. \nferunt Vettium Valentem lascivia in praealtam arborem \nconisum, interrogantibus quid aspiceret, respondisse tempestatem ab Ostia atrocem, sive coeperat ea species, seu forte \nlapsa vox in praesagium vertit."}, {"milestone": {"@n": "33", "@unit": "chapter"}, "#text": "Non rumor interea, sed undique nuntii incedunt, qui \ngnara Claudio cuncta et venire promptum ultioni adferrent. \nigitur Messalina Lucullianos in hortos, Silius dissimulando \nmetu ad munia fori digrediuntur. ceteris passim dilabentibus \nadfuere centuriones, inditaque sunt vincla, ut quis reperiebatur in publico aut per latebras. Messalina tamen, quamquam res adversae consilium eximerent, ire obviam et aspici a \nmarito, quod saepe subsidium habuerat, haud segniter intendit \nmisitque ut Britannicus et Octavia in complexum patris \npergerent. et Vibidiam, virginum Vestalium vetustissimam, \noravit pontificis maximi auris adire, clementiam expetere. \natque interim, tribus omnino comitantibusid repente \nsolitudinis eratspatium urbis pedibus emensa, vehiculo, \nquo purgamenta hortorum eripiuntur, Ostiensem viam intrat \nnulla cuiusquam misericordia quia flagitiorum deformitas \npraevalebat."}, {"pb": {"@ed": "oct"}, "milestone": {"@n": "34", "@unit": "chapter"}, "#text": "Trepidabatur nihilo minus a Caesare: quippe Getae \npraetorii praefecto haud satis fidebant, ad honesta seu prava  \niuxta levi. ergo Narcissus, adsumptis quibus idem metus, \nnon aliam spem incolumitatis Caesaris adfirmat quam si ius \nmilitum uno illo die in aliquem libertorum transferret, seque \noffert suscepturum. ac ne, dum in urbem vehitur, ad \npaenitentiam a L. Vitellio et Largo Caecina mutaretur, in \neodem gestamine sedem poscit adsumiturque."}, {"milestone": {"@n": "35", "@unit": "chapter"}, "#text": "Crebra post haec fama fuit, inter diversas principis \nvoces, cum modo incusaret flagitia uxoris, aliquando ad \nmemoriam coniugii et infantiam liberorum revolveretur, \nnon aliud prolocutum Vitellium quam 'o facinus! o scelus!' \ninstabat quidem Narcissus aperire ambages et veri copiam \nfacere: sed non ideo pervicit quin suspensa et quo ducerentur inclinatura responderet exemploque eius Largus Caecina \nuteretur. et iam erat in aspectu Messalina clamitabatque \naudiret Octaviae et Britannici matrem, cum obstrepere \naccusator, Silium et nuptias referens; simul codicillos \nlibidinum indices tradidit, quis visus Caesaris averteret. \nnec multo post urbem ingredienti offerebantur communes \nliberi, nisi Narcissus amoveri eos iussisset. Vibidiam \ndepellere nequivit quin multa cum invidia flagitaret ne \nindefensa coniunx exitio daretur. igitur auditurum principem et fore diluendi criminis facultatem respondit: iret \ninterim virgo et sacra capesseret."}, {"pb": {"@ed": "oct"}, "milestone": {"@n": "36", "@unit": "chapter"}, "#text": "Mirum inter haec silentium Claudi, Vitellius ignaro \npropior: omnia liberto oboediebant. patefieri domum \nadulteri atque illuc deduci imperatorem iubet. ac primum \nin vestibulo effigiem patris Silii consulto senatus abolitam \ndemonstrat, tum quidquid avitum Neronibus et Drusis in \npretium probri cessisse. incensumque et ad minas erumpentem castris infert, parata contione militum; apud quos  \npraemonente Narcisso pauca verba fecit: nam etsi iustum \ndolorem pudor impediebat. continuus dehinc cohortium \nclamor nomina reorum et poenas flagitantium; admotusque \nSilius tribunali non defensionem, non moras temptavit, \nprecatus ut mors acceleraretur. eadem constantia et inlustres \nequites Romani [cupido maturae necis fuit.] et Titium \nProculum, custodem a Silio Messalinae datum et indicium \nofferentem, Vettium Valentem confessum et Pompeium \nVrbicum ac Saufeium Trogum ex consciis tradi ad supplicium \niubet. Decrius quoque Calpurnianus vigilum praefectus, \nSulpicius Rufus ludi procurator, Iuncus Vergilianus senator \neadem poena adfecti."}, {"milestone": {"@n": "37", "@unit": "chapter"}, "#text": "Solus Mnester cunctationem attulit, dilaniata veste \nclamitans aspiceret verberum notas, reminisceretur vocis, \nqua se obnoxium iussis Messalinae dedisset: aliis largitione \naut spei magnitudine, sibi ex necessitate culpam; nec \ncuiquam ante pereundum fuisse si Silius rerum poteretur. \ncommotum his et pronum ad misericordiam Caesarem \nperpulere liberti ne tot inlustribus viris interfectis histrioni \nconsuleretur: sponte an coactus tam magna peccavisset, \nnihil referre. ne Trauli quidem Montani equitis Romani \ndefensio recepta est. is modesta iuventa, sed corpore \ninsigni, accitus ultro noctemque intra unam a Messalina \nproturbatus erat, paribus lasciviis ad cupidinem et fastidia. \nSuillio Caesonino et Plautio Laterano mors remittitur, huic \nob patrui egregium meritum: Caesoninus vitiis protectus \nest, tamquam in illo foedissimo coetu passus muliebria."}, {"pb": {"@ed": "oct"}, "milestone": {"@n": "38", "@unit": "chapter"}, "#text": "Interim Messalina Lucullianis in hortis prolatare \nvitam, componere preces, non nulla spe et aliquando ira: \ntantum inter extrema superbiae gerebat. ac ni caedem eius \nNarcissus properavisset, verterat pernicies in accusatorem.  \nnam Claudius domum regressus et tempestivis epulis delenitus, ubi vino incaluit, iri iubet nuntiarique miserae (hoc \nenim verbo usum ferunt) dicendam ad causam postera die \nadesset. quod ubi auditum et languescere ira, redire amor \nac, si cunctarentur, propinqua nox et uxorii cubiculi memoria \ntimebantur, prorumpit Narcissus denuntiatque centurionibus \net tribuno, qui aderat, exequi caedem: ita imperatorem \niubere. custos et exactor e libertis Euodus datur; isque \nraptim in hortos praegressus repperit fusam humi, adsidente \nmatre Lepida, quae florenti filiae haud concors supremis \neius necessitatibus ad miserationem evicta erat suadebatque \nne percussorem opperiretur: transisse vitam neque aliud \nquam morti decus quaerendum. sed animo per libidines \ncorrupto nihil honestum inerat; lacrimaeque et questus inriti \nducebantur, cum impetu venientium pulsae fores adstititque \ntribunus per silentium, at libertus increpans multis et \nservilibus probris."}, {"pb": {"@ed": "oct"}, "#text": "Tunc primum fortunam suam introspexit ferrumque \naccepit, quod frustra iugulo aut pectori per trepidationem \nadmovens ictu tribuni transigitur. corpus matri concessum. \nnuntiatumque Claudio epulanti perisse Messalinam, non \ndistincto sua an aliena manu. nec ille quaesivit, poposcitque \npoculum et solita convivio celebravit. ne secutis quidem \ndiebus odii gaudii, irae tristitiae, ullius denique humani \nadfectus signa dedit, non cum laetantis accusatores aspiceret, \nnon cum filios maerentis. iuvitque oblivionem eius senatus \ncensendo nomen et effigies privatis ac publicis locis demovendas. decreta Narcisso quaestoria insignia, levissimum \nfastidii eius, cum super Pallantem et Callistum ageret, \nhonesta quidem, sed ex quis deterrima orerentur [tristitiis \nmultis]."}]}, {"@type": "book", "@n": "12", "head": "LIBER XII", "milestone": {"@n": "1", "@unit": "chapter"}, "p": [{"milestone": {"@n": "2", "@unit": "chapter"}, "#text": "Caede Messalinae convulsa principis domus, orto apud \nlibertos certamine, quis deligeret uxorem Claudio, caelibis \nvitae intoleranti et coniugum imperiis obnoxio. nec minore \nambitu feminae exarserant: suam quaeque nobilitatem \nformam opes contendere ac digna tanto matrimonio ostentare. \nsed maxime ambigebatur inter Lolliam Paulinam M. Lollii \nconsularis et Iuliam Agrippinam Germanico genitam: huic \nPallas, illi Callistus fautores aderant; at Aelia Paetina \ne familia Tuberonum Narcisso fovebatur. ipse huc modo, \nmodo illuc, ut quemque suadentium audierat, promptus, \ndiscordantis in consilium vocat ac promere sententiam et \nadicere rationes iubet."}, {"pb": {"@ed": "oct"}, "milestone": {"@n": "3", "@unit": "chapter"}, "#text": "Narcissus vetus matrimonium, filiam communem (nam \nAntonia ex Paetina erat), nihil in penatibus eius novum \ndisserebat, si sueta coniunx rediret, haudquaquam novercalibus odiis visura Britannicum, Octaviam, proxima suis \npignora. Callistus improbatam longo discidio, ac si rursum \nadsumeretur, eo ipso superbam; longeque rectius Lolliam \ninduci, quando nullos liberos genuisset, vacuam aemulatione \net privignis parentis loco futuram. at Pallas id maxime in \nAgrippina laudare quod Germanici nepotem secum traheret, \ndignum prorsus imperatoria fortuna: stirpem nobilem et \nfamiliae <Iuliae> Claudiaeque posteros coniungeret, ne femina \nexpertae fecunditatis, integra iuventa, claritudinem Caesarum \naliam in domum ferret."}, {"milestone": {"@n": "4", "@unit": "chapter"}, "#text": "Praevaluere haec adiuta Agrippinae inlecebris: ad \neum per speciem necessitudinis crebro ventitando pellicit \npatruum ut praelata ceteris et nondum uxor potentia uxoria \niam uteretur. nam ubi sui matrimonii certa fuit, struere \nmaiora nuptiasque Domitii, quem ex Cn. Ahenobarbo \ngenuerat, et Octaviae Caesaris filiae moliri; quod sine \nscelere perpetrari non poterat, quia L. Silano desponderat \nOctaviam Caesar iuvenemque et alia clarum insigni triumphalium et gladiatorii muneris magnificentia protulerat ad studia \nvulgi. sed nihil arduum videbatur in animo principis, cui \nnon iudicium, non odium erat nisi indita et iussa."}, {"milestone": {"@n": "5", "@unit": "chapter"}, "#text": "Igitur Vitellius, nomine censoris servilis fallacias \nobtegens ingruentiumque dominationum provisor, quo gratiam Agrippinae pararet, consiliis eius implicari, ferre crimina \nin Silanum, cuius sane decora et procax soror, Iunia Calvina, \nhaud multum ante Vitellii nurus fuerat. hinc initium \naccusationis; fratrumque non incestum, sed incustoditum \namorem ad infamiam traxit. et praebebat Caesar auris, \naccipiendis adversus generum suspicionibus caritate filiae \npromptior. at Silanus insidiarum nescius ac forte eo anno \npraetor, repente per edictum Vitellii ordine senatorio movetur, \nquamquam lecto pridem senatu lustroque condito. simul \nadfinitatem Claudius diremit, adactusque Silanus eiurare \nmagistratum, et reliquus praeturae dies in Eprium Marcellum \nconlatus est."}, {"pb": {"@ed": "oct"}, "milestone": {"@n": "6", "@unit": "chapter"}, "#text": "C. Pompeio Q. Veranio consulibus pactum inter \nClaudium et Agrippinam matrimonium iam fama, iam \namore inlicito firmabatur; necdum celebrare sollemnia \nnuptiarum audebant, nullo exemplo deductae in domum \npatrui fratris filiae: quin et incestum ac, si sperneretur, ne \nin malum publicum erumperet metuebatur. nec ante  \nomissa cunctatio quam Vitellius suis artibus id perpetrandum \nsumpsit. percontatusque Caesarem an iussis populi, an \nauctoritati senatus cederet, ubi ille unum se civium et \nconsensui imparem respondit, opperiri intra palatium iubet. \nipse curiam ingreditur, summamque rem publicam agi \nobtestans veniam dicendi ante alios exposcit orditurque: \ngravissimos principis labores, quis orbem terrae capessat, \negere adminiculis ut domestica cura vacuus in commune \nconsulat. quod porro honestius censoriae mentis levamentum quam adsumere coniugem, prosperis dubiisque \nsociam, cui cogitationes intimas, cui parvos liberos tradat, \nnon luxui aut voluptatibus adsuefactus, sed qui prima ab \niuventa legibus obtemperavisset."}, {"milestone": {"@n": "7", "@unit": "chapter"}, "#text": "Postquam haec favorabili oratione praemisit multaque \npatrum adsentatio sequebatur, capto rursus initio, quando \nmaritandum principem cuncti suaderent, deligi oportere \nfeminam nobilitate puerperiis sanctimonia insignem. nec \ndiu anquirendum quin Agrippina claritudine generis anteiret: \ndatum ab ea fecunditatis experimentum et congruere artes \nhonestas. id vero egregium, quod provisu deum vidua \niungeretur principi sua tantum matrimonia experto. audivisse a parentibus, vidisse ipsos abripi coniuges ad libita \nCaesarum: procul id a praesenti modestia. statueretur \nimmo documentum, quo uxorem imperator acciperet. \nat enim nova nobis in fratrum filias coniugia: sed \naliis gentibus sollemnia, neque lege ulla prohibita; et \nsobrinarum diu ignorata tempore addito percrebuisse. \nmorem accommodari prout conducat, et fore hoc quoque \nin iis quae mox usurpentur."}, {"pb": {"@ed": "oct"}, "milestone": {"@n": "8", "@unit": "chapter"}, "#text": "Haud defuere qui certatim, si cunctaretur Caesar, vi  \nacturos testificantes erumperent curia. conglobatur promisca \nmultitudo populumque Romanum eadem orare clamitat. \nnec Claudius ultra expectato obvius apud forum praebet se \ngratantibus, senatumque ingressus decretum postulat quo \niustae inter patruos fratrumque filias nuptiae etiam in posterum statuerentur. nec tamen repertus est nisi unus talis \nmatrimonii cupitor, Alledius Severus eques Romanus, quem \nplerique Agrippinae gratia impulsum ferebant. versa ex eo \ncivitas et cuncta feminae oboediebant, non per lasciviam, \nut Messalina, rebus Romanis inludenti. adductum et \nquasi virile servitium: palam severitas ac saepius superbia; \nnihil domi impudicum, nisi dominationi expediret. cupido \nauri immensa obtentum habebat, quasi subsidium regno \npararetur."}, {"milestone": {"@n": "9", "@unit": "chapter"}, "#text": "Die nuptiarum Silanus mortem sibi conscivit, sive eo \nusque spem vitae produxerat, seu delecto die augendam ad \ninvidiam. Calvina soror eius Italia pulsa est. addidit \nClaudius sacra ex legibus Tulli regis piaculaque apud lucum \nDianae per pontifices danda, inridentibus cunctis quod \npoenae procurationesque incesti id temporis exquirerentur. \nat Agrippina ne malis tantum facinoribus notesceret veniam \nexilii pro Annaeo Seneca, simul praeturam impetrat, laetum \nin publicum rata ob claritudinem studiorum eius, utque \nDomitii pueritia tali magistro adolesceret et consiliis eiusdem \nad spem dominationis uterentur, quia Seneca fidus in Agrippinam memoria beneficii et infensus Claudio dolore iniuriae \ncredebatur."}, {"pb": {"@ed": "oct"}, "milestone": {"@n": "10", "@unit": "chapter"}, "#text": "Placitum dehinc non ultra cunctari, sed designatum \nconsulem Mammium Pollionem ingentibus promissis inducunt sententiam expromere, qua oraretur Claudius despondere Octaviam Domitio, quod aetati utriusque non  \nabsurdum et maiora patefacturum erat. Pollio haud disparibus verbis ac nuper Vitellius censet; despondeturque \nOctavia, ac super priorem necessitudinem sponsus iam \net gener Domitius aequari Britannico studiis matris, arte \neorum quis ob accusatam Messalinam ultio ex filio timebatur."}, {"milestone": {"@n": "11", "@unit": "chapter"}, "#text": "Per idem tempus legati Parthorum ad expetendum, ut \nrettuli, Meherdaten missi senatum ingrediuntur mandataque \nin hunc modum incipiunt: non se foederis ignaros nec \ndefectione a familia Arsacidarum venire, set filium Vononis, \nnepotem Phraatis accersere adversus dominationem Gotarzis \nnobilitati plebique iuxta intolerandam. iam fratres, iam \npropinquos, iam longius sitos caedibus exhaustos; adici \nconiuges gravidas, liberos parvos, dum socors domi, bellis \ninfaustus ignaviam saevitia tegat. veterem sibi ac publice \ncoeptam nobiscum amicitiam, et subveniendum sociis virium \naemulis cedentibusque per reverentiam. ideo regum obsides \nliberos dari ut, si domestici imperii taedeat, sit regressus ad \nprincipem patresque, quorum moribus adsuefactus rex melior \nadscisceretur."}, {"pb": {"@ed": "oct"}, "milestone": {"@n": "12", "@unit": "chapter"}, "#text": "Vbi haec atque talia dissertavere, incipit orationem \nCaesar de fastigio Romano Parthorumque obsequiis, seque \ndivo Augusto adaequabat, petitum ab eo regem referens, \nomissa Tiberii memoria, quamquam is quoque miserat. \naddidit praecepta (etenim aderat Meherdates), ut non dominationem et servos, sed rectorem et civis cogitaret, clementiamque ac iustitiam, quanto ignota barbaris, tanto laetiora \ncapesseret. hinc versus ad legatos extollit laudibus alumnum \nurbis, spectatae ad id modestiae: ac tamen ferenda regum \ningenia neque usui crebras mutationes. rem Romanam huc  \nsatietate gloriae provectam ut externis quoque gentibus \nquietem velit. datum posthac C. Cassio, qui Syriae praeerat, \ndeducere iuvenem ripam ad Euphratis."}, {"milestone": {"@n": "13", "@unit": "chapter"}, "#text": "Ea tempestate Cassius ceteros praeminebat peritia \nlegum: nam militares artes per otium ignotae, industriosque \naut ignavos pax in aequo tenet. ac tamen quantum sine \nbello dabatur, revocare priscum morem, exercitare legiones, \ncura provisu perinde agere ac si hostis ingrueret: ita \ndignum maioribus suis et familia Cassia per illas quoque \ngentis celebrata. igitur excitis quorum de sententia petitus \nrex, positisque castris apud Zeugma, unde maxime pervius \namnis, postquam inlustres Parthi rexque Arabum Acbarus \nadvenerat, monet Meherdaten barbarorum impetus acris \ncunctatione languescere aut in perfidiam mutari: ita urgeret \ncoepta. quod spretum fraude Acbari, qui iuvenem ignarum \net summam fortunam in luxu ratum multos per dies attinuit \napud oppidum Edessam. et vocante Carene promptasque \nres ostentante, si citi advenissent, non comminus Mesopotamiam, sed flexu Armeniam petivit, id temporis importunam, \nquia hiems occipiebat."}, {"pb": {"@ed": "oct"}, "milestone": {"@n": "14", "@unit": "chapter"}, "#text": "Exim nivibus et montibus fessi, postquam campos \npropinquabant, copiis Carenis adiunguntur, tramissoque \namne Tigri permeant Adiabenos, quorum rex Izates \nsocietatem Meherdatis palam induerat, in Gotarzen per \nocculta et magis fida inclinabat. sed capta in transitu \nurbs Ninos, vetustissima sedes Assyriae, <et> castellum insigne \nfama, quod postremo inter Darium atque Alexandrum \nproelio Persarum illic opes conciderant. interea Gotarzes \napud montem, cui nomen Sanbulos, vota dis loci suscipie-  \nbat, praecipua religione Herculis, qui tempore stato per \nquietem monet sacerdotes ut templum iuxta equos venatui \nadornatos sistant. equi ubi pharetras telis onustas accepere, \nper saltus vagi nocte demum vacuis pharetris multo cum \nanhelitu redeunt. rursum deus, qua silvas pererraverit, \nnocturno visu demonstrat, reperiunturque fusae passim \nferae."}, {"milestone": {"@n": "15", "@unit": "chapter"}, "#text": "Ceterum Gotarzes, nondum satis aucto exercitu, \nflumine Corma pro munimento uti, et quamquam per \ninsectationes et nuntios ad proelium vocaretur, nectere \nmoras, locos mutare et missis corruptoribus exuendam ad \nfidem hostis emercari. ex quis Izates Adiabeno, mox \nAcbarus Arabum cum exercitu abscedunt, levitate gentili, \net quia experimentis cognitum est barbaros malle Roma \npetere reges quam habere. at Meherdates validis auxiliis \nnudatus, ceterorum proditione suspecta, quod unum reliquum, rem in casum dare proelioque experiri statuit. nec \ndetrectavit pugnam Gotarzes deminutis hostibus ferox; \nconcursumque magna caede et ambiguo eventu, donec \nCarenem profligatis obviis longius evectum integer a tergo \nglobus circumveniret. tum omni spe perdita Meherdates, \npromissa Parracis paterni clientis secutus, dolo eius vincitur \ntraditurque victori. atque ille non propinquum neque \nArsacis de gente, sed alienigenam et Romanum increpans, \nauribus decisis vivere iubet, ostentui clementiae suae et \nin nos dehonestamento. dein Gotarzes morbo obiit, \naccitusque in regnum Vonones Medos tum praesidens. \nnulla huic prospera aut adversa quis memoraretur: brevi \net inglorio imperio perfunctus est, resque Parthorum in \nfilium eius Vologesen translatae."}, {"pb": {"@ed": "oct"}, "milestone": {"@n": "16", "@unit": "chapter"}, "#text": "At Mithridates Bosporanus amissis opibus vagus,  \npostquam Didium ducem Romanum roburque exercitus \nabisse cognoverat, relictos in novo regno Cotyn iuventa \nrudem et paucas cohortium cum Iulio Aquila equite \nRomano, spretis utrisque concire nationes, inlicere perfugas; \npostremo exercitu coacto regem Dandaridarum exturbat \nimperioque eius potitur. quae ubi cognita et iam iamque \nBosporum invasurus habebatur, diffisi propriis viribus \nAquila et Cotys, quia Zorsines Siracorum rex hostilia \nresumpserat, externas et ipsi gratias quaesivere missis legatis \nad Eunonen qui Aorsorum genti praesidebat. nec fuit \nin arduo societas potentiam Romanam adversus rebellem \nMithridaten ostentantibus. igitur pepigere, equestribus \nproeliis Eunones certaret, obsidia urbium Romani capesserent."}, {"milestone": {"@n": "17", "@unit": "chapter"}, "#text": "Tunc composito agmine incedunt, cuius frontem et \nterga Aorsi, media cohortes et Bosporani tutabantur nostris \nin armis. sic pulsus hostis, ventumque Sozam, oppidum \nDandaricae, quod desertum a Mithridate ob ambiguos \npopularium animos obtineri relicto ibi praesidio visum. \nexim in Siracos pergunt, et transgressi amnem Pandam \ncircumveniunt urbem Vspen, editam loco et moenibus ac \nfossis munitam, nisi quod moenia non saxo sed cratibus \net vimentis ac media humo adversum inrumpentis invalida \nerant; eductaeque altius turres facibus atque hastis turbabant obsessos. ac ni proelium nox diremisset, coepta \npatrataque expugnatio eundem intra diem foret."}, {"pb": {"@ed": "oct"}, "milestone": {"@n": "18", "@unit": "chapter"}, "#text": "Postero misere legatos, veniam liberis corporibus \norantis: servitii decem milia offerebant. quod aspernati \nsunt victores, quia trucidare deditos saevum, tantam \nmultitudinem custodia cingere arduum: belli potius iure  \ncaderent, datumque militibus qui scalis evaserant signum \ncaedis. excidio Vspensium metus ceteris iniectus, nihil \ntutum ratis, cum arma, munimenta, impediti vel eminentes \nloci amnesque et urbes iuxta perrumperentur. igitur \nZorsines, diu pensitato Mithridatisne rebus extremis an \npatrio regno consuleret, postquam praevaluit gentilis utilitas, \ndatis obsidibus apud effigiem Caesaris procubuit, magna \ngloria exercitus Romani, quem incruentum et victorem \ntridui itinere afuisse ab amne Tanai constitit. sed in \nregressu dispar fortuna fuit, quia navium quasdam quae \nmari remeabant in litora Taurorum delatas circumvenere \nbarbari, praefecto cohortis et plerisque auxiliarium interfectis."}, {"milestone": {"@n": "19", "@unit": "chapter"}, "#text": "Interea Mithridates nullo in armis subsidio consultat \ncuius misericordiam experiretur. frater Cotys, proditor \nolim, deinde hostis, metuebatur: Romanorum nemo id \nauctoritatis aderat ut promissa eius magni penderentur. \nad Eunonen convertit, propriis odiis <non> infensum et recens \nconiuncta nobiscum amicitia validum. igitur cultu vultuque \nquam maxime ad praesentem fortunam comparato regiam \ningreditur genibusque eius provolutus 'Mithridates' inquit \n'terra marique Romanis per tot annos quaesitus sponte \nadsum: utere, ut voles, prole magni Achaemenis, quod \nmihi solum hostes non abstulerunt.'"}, {"pb": {"@ed": "oct"}, "milestone": {"@n": "20", "@unit": "chapter"}, "#text": "At Eunones claritudine viri, mutatione rerum et \nprece haud degeneri permotus, adlevat supplicem laudatque \nquod gentem Aorsorum, quod suam dextram petendae \nveniae delegerit. simul legatos litterasque ad Caesarem \nin hunc modum mittit: populi Romani imperatoribus, \nmagnarum nationum regibus primam ex similitudine for-  \ntunae amicitiam, sibi et Claudio etiam communionem \nvictoriae esse. bellorum egregios finis quoties ignoscendo \ntransigatur: sic Zorsini victo nihil ereptum. pro Mithridate, quando gravius mereretur, non potentiam neque \nregnum precari, sed ne triumpharetur neve poenas capite \nexpenderet."}, {"milestone": {"@n": "21", "@unit": "chapter"}, "#text": "At Claudius, quamquam nobilitatibus externis mitis, \ndubitavit tamen accipere captivum pacto salutis an repetere \narmis rectius foret. hinc dolor iniuriarum et libido vindictae adigebat: sed disserebatur contra suscipi bellum \navio itinere, importuoso mari; ad hoc reges ferocis, vagos \npopulos, solum frugum egenum, taedium ex mora, pericula \nex properantia, modicam victoribus laudem ac multum \ninfamiae, si pellerentur. quin adriperet oblata et servaret \nexulem, cui inopi quanto longiorem vitam, tanto plus \nsupplicii fore. his permotus scripsit Eunoni, meritum \nquidem novissima exempla Mithridaten, nec sibi vim ad \nexequendum deesse: verum ita maioribus placitum, quanta \npervicacia in hostem, tanta beneficentia adversus supplices \nutendum; nam triumphos de populis regnisque integris \nadquiri."}, {"milestone": {"@n": "22", "@unit": "chapter"}, "#text": "Traditus posthac Mithridates vectusque Romam per \nIunium Cilonem, procuratorem Ponti, ferocius quam pro \nfortuna disseruisse apud Caesarem ferebatur, elataque vox \neius in vulgum hisce verbis: 'non sum remissus ad te, sed \nreversus: vel si non credis, dimitte et quaere.' vultu \nquoque interrito permansit, cum rostra iuxta custodibus \ncircumdatus visui populo praeberetur. consularia insignia \nCiloni, Aquilae praetoria decernuntur."}, {"pb": {"@ed": "oct"}, "milestone": {"@n": "23", "@unit": "chapter"}, "#text": "Isdem consulibus atrox odii Agrippina ac Lolliae  \ninfensa, quod secum de matrimonio principis certavisset, \nmolitur crimina et accusatorem qui obiceret Chaldaeos, \nmagos interrogatumque Apollinis Clarii simulacrum super \nnuptiis imperatoris. exim Claudius inaudita rea multa de \nclaritudine eius apud senatum praefatus, sorore L. Volusii genitam, maiorem ei patruum Cottam Messalinum esse, Memmio \nquondam Regulo nuptam (nam de G. Caesaris nuptiis consulto reticebat), addidit perniciosa in rem publicam consilia \net materiem sceleri detrahendam: proin publicatis bonis \ncederet Italia. ita quinquagies sestertium ex opibus immensis exuli relictum. et Calpurnia inlustris femina pervertitur, quia formam eius laudaverat princeps, nulla \nlibidine, sed fortuito sermone, unde ira Agrippinae citra \nultima stetit. in Lolliam mittitur tribunus, a quo ad mortem \nadigeretur. damnatus et lege repetundarum Cadius Rufus \naccusantibus Bithynis."}, {"milestone": {"@n": "24", "@unit": "chapter"}, "#text": "Galliae Narbonensi ob egregiam in patres reverentiam datum ut senatoribus eius provinciae non exquisita \nprincipis sententia, iure quo Sicilia haberetur, res suas \ninvisere liceret. Ituraeique et Iudaei defunctis regibus \nSohaemo atque Agrippa provinciae Syriae additi. Salutis \naugurium quinque et septuaginta annis omissum repeti ac \ndeinde continuari placitum. et pomerium urbis auxit \nCaesar, more prisco, quo iis qui protulere imperium etiam \nterminos urbis propagare datur. nec tamen duces Romani, \nquamquam magnis nationibus subactis, usurpaverant nisi \nL. Sulla et divus Augustus."}, {"pb": {"@ed": "oct"}, "milestone": {"@n": "25", "@unit": "chapter"}, "#text": "Regum in eo ambitio vel gloria varie vulgata: sed \ninitium condendi, et quod pomerium Romulus posuerit, \nnoscere haud absurdum reor. igitur a foro boario, ubi \naereum tauri simulacrum aspicimus, quia id genus animalium aratro subditur, sulcus designandi oppidi coeptus  \nut magnam Herculis aram amplecteretur; inde certis spatiis \ninteriecti lapides per ima montis Palatini ad aram Consi, \nmox curias veteres, tum ad sacellum Larum, inde forum \nRomanum; forumque et Capitolium non a Romulo, sed \na Tito Tatio additum urbi credidere. mox pro fortuna \npomerium auctum. et quos tum Claudius terminos \nposuerit, facile cognitu et publicis actis perscriptum."}, {"milestone": {"@n": "26", "@unit": "chapter"}, "#text": "C. Antistio M. Suillio consulibus adoptio in Domitium auctoritate Pallantis festinatur, qui obstrictus Agrippinae ut conciliator nuptiarum et mox stupro eius inligatus, \nstimulabat Claudium consuleret rei publicae, Britannici \npueritiam robore circumdaret: sic apud divum Augustum, \nquamquam nepotibus subnixum, viguisse privignos; a \nTiberio super propriam stirpem Germanicum adsumptum: \nse quoque accingeret iuvene partem curarum capessituro. \nhis evictus triennio maiorem natu Domitium filio anteponit, \nhabita apud senatum oratione eundem in quem a liberto \nacceperat modum. adnotabant periti nullam antehac \nadoptionem inter patricios Claudios reperiri, eosque ab \nAtto Clauso continuos duravisse."}, {"pb": {"@ed": "oct"}, "milestone": {"@n": "27", "@unit": "chapter"}, "#text": "Ceterum actae principi grates, quaesitiore in Domitium adulatione; rogataque lex qua in familiam Claudiam \net nomen Neronis transiret. augetur et Agrippina cognomento Augustae. quibus patratis nemo adeo expers misericordiae fuit quem non Britannici fortuna maerore adficeret. \ndesolatus paulatim etiam servilibus ministeriis perintempestiva novercae officia in ludibrium vertebat, intellegens  \nfalsi. neque enim segnem ei fuisse indolem ferunt, sive \nverum, seu periculis commendatus retinuit famam sine \nexperimento."}, "Sed Agrippina quo vim suam sociis quoque nationibus ostentaret in oppidum Vbiorum, in quo genita erat, \nveteranos coloniamque deduci impetrat, cui nomen inditum \ne vocabulo ipsius. ac forte acciderat ut eam gentem \nRhenum transgressam avus Agrippa in fidem acciperet.", {"milestone": {"@n": "28", "@unit": "chapter"}, "#text": "Isdem temporibus in superiore Germania trepidatum adventu Chattorum latrocinia agitantium. dein P. Pomponius \nlegatus auxiliaris Vangionas ac Nemetas, addito equite \nalario, <immittit,> monitos ut anteirent populatores vel dilapsis \nimprovisi circumfunderentur. et secuta consilium ducis \nindustria militum, divisique in duo agmina, qui laevum iter \npetiverant recens reversos praedaque per luxum usos et \nsomno gravis circumvenere. aucta laetitia quod quosdam \ne clade Variana quadragesimum post annum servitio \nexemerant."}, {"milestone": {"@n": "29", "@unit": "chapter"}, "#text": "At qui dextris et propioribus compendiis ierant, \nobvio hosti et aciem auso plus cladis faciunt, et praeda \nfamaque onusti ad montem Taunum revertuntur, ubi \nPomponius cum legionibus opperiebatur, si Chatti cupidine \nulciscendi casum pugnae praeberent. illi metu ne hinc \nRomanus, inde Cherusci, cum quis aeternum discordant, \ncircumgrederentur, legatos in urbem et obsides misere; \ndecretusque Pomponio triumphalis honos, modica pars \nfamae eius apud posteros in quis carminum gloria praecellit."}, {"pb": {"@ed": "oct"}, "milestone": {"@n": "30", "@unit": "chapter"}, "#text": "Per idem tempus Vannius Suebis a Druso Caesare \nimpositus pellitur regno, prima imperii aetate clarus acce-  \nptusque popularibus, mox diuturnitate in superbiam mutans \net odio accolarum, simul domesticis discordiis circumventus. \nauctores fuere Vibilius Hermundurorum rex et Vangio ac \nSido sorore Vannii geniti. nec Claudius, quamquam saepe \noratus, arma certantibus barbaris interposuit, tutum Vannio \nperfugium promittens, si pelleretur; scripsitque Palpellio \nHistro, qui Pannoniam praesidebat, legionem ipsaque e \nprovincia lecta auxilia pro ripa componere, subsidio victis \net terrorem adversus victores, ne fortuna elati nostram \nquoque pacem turbarent. nam vis innumera, Lugii aliaeque gentes, adventabant, fama ditis regni, quod Vannius \ntriginta per annos praedationibus et vectigalibus auxerat. \nipsi manus propria pedites, eques e Sarmatis Iazugibus erat, \nimpar multitudini hostium, eoque castellis sese defensare \nbellumque ducere statuerat."}, {"milestone": {"@n": "31", "@unit": "chapter"}, "#text": "Sed Iazuges obsidionis impatientes et proximos per \ncampos vagi necessitudinem pugnae attulere, quia Lugius \nHermundurusque illic ingruerant. igitur degressus castellis \nVannius funditur proelio, quamquam rebus adversis laudatus quod et pugnam manu capessiit et corpore adverso \nvulnera excepit. ceterum ad classem in Danuvio opperientem perfugit; secuti mox clientes et acceptis agris in \nPannonia locati sunt. regnum Vangio ac Sido inter se \npartivere, egregia adversus nos fide, subiectis, suone an \nservitii ingenio, dum adipiscerentur dominationes, multa \ncaritate, et maiore odio, postquam adepti sunt."}, {"pb": {"@ed": "oct"}, "milestone": {"@n": "32", "@unit": "chapter"}, "#text": "At in Britannia P. Ostorium pro praetore turbidae \nres excepere, effusis in agrum sociorum hostibus eo violen-  \ntius quod novum ducem exercitu ignoto et coepta hieme \niturum obviam non rebantur. ille gnarus primis eventibus \nmetum aut fiduciam gigni, citas cohortis rapit et caesis qui \nrestiterant, disiectos consectatus, ne rursus conglobarentur \ninfensaque et infida pax non duci, non militi requiem permitteret, detrahere arma suspectis cunctaque castris Avonam <inter> et Sabrinam fluvios cohibere parat. quod primi \nIceni abnuere, valida gens nec proeliis contusi, quia societatem nostram volentes accesserant. hisque auctoribus circumiectae nationes locum pugnae delegere saeptum agresti \naggere et aditu angusto, ne pervius equiti foret. ea munimenta dux Romanus, quamquam sine robore legionum socialis copias ducebat, perrumpere adgreditur et distributis \ncohortibus turmas quoque peditum ad munia accingit. tunc \ndato signo perfringunt aggerem suisque claustris impeditos \nturbant. atque illi conscientia rebellionis et obsaeptis \neffugiis multa et clara facinora fecere: qua pugna filius \nlegati M. Ostorius servati civis decus meruit."}, {"pb": {"@ed": "oct"}, "milestone": {"@n": "33", "@unit": "chapter"}, "#text": "Ceterum clade Icenorum compositi qui bellum inter \net pacem dubitabant, et ductus in Decangos exercitus. vastati agri, praedae passim actae, non ausis aciem hostibus, \nvel si ex occulto carpere agmen temptarent, punito dolo. \niamque ventum haud procul mari, quod Hiberniam insulam \naspectat, cum ortae apud Brigantas discordiae retraxere ducem, destinationis certum, ne nova moliretur nisi prioribus \nfirmatis. et Brigantes quidem, paucis qui arma coeptabant \ninterfectis, in reliquos data venia, resedere: Silurum gens \nnon atrocitate, non clementia mutabatur, quin bellum exerceret castrisque legionum premenda foret. id quo promptius veniret, colonia Camulodunum valida veteranorum  \nmanu deducitur in agros captivos, subsidium adversus \nrebellis et imbuendis sociis ad officia legum."}, {"milestone": {"@n": "34", "@unit": "chapter"}, "#text": "Itum inde in Siluras, super propriam ferociam Carataci viribus confisos, quem multa ambigua, multa prospera \nextulerant ut ceteros Britannorum imperatores praemineret. \nsed tum astu locorum fraude prior, vi militum inferior, \ntransfert bellum in Ordovicas, additisque qui pacem nostram metuebant, novissimum casum experitur, sumpto ad \nproelium loco, ut aditus abscessus, cuncta nobis importuna \net suis in melius essent, hinc montibus arduis, et si qua \nclementer accedi poterant, in modum valli saxa praestruit: \net praefluebat amnis vado incerto, catervaeque armatorum \npro munimentis constiterant."}, {"milestone": {"@n": "35", "@unit": "chapter"}, "#text": "Ad hoc gentium ductores circumire hortari, firmare \nanimos minuendo metu, accendenda spe aliisque belli incitamentis: enimvero Caratacus huc illuc volitans illum diem, \nillam aciem testabatur aut reciperandae libertatis aut servitutis aeternae initium fore; vocabatque nomina maiorum, \nqui dictatorem Caesarem pepulissent, quorum virtute vacui \na securibus et tributis intemerata coniugum et liberorum \ncorpora retinerent. haec atque talia dicenti adstrepere \nvulgus, gentili quisque religione obstringi, non telis, non \nvulneribus cessuros."}, {"pb": {"@ed": "oct"}, "milestone": {"@n": "36", "@unit": "chapter"}, "#text": "Obstupefecit ea alacritas ducem Romanum; simul \nobiectus amnis, additum vallum, imminentia iuga, nihil nisi \natrox et propugnatoribus frequens terrebat. sed miles \nproelium poscere, cuncta virtute expugnabilia clamitare; \npraefectique <et> tribuni paria disserentes ardorem exercitus \nintendebant. tum Ostorius, circumspectis quae impenetrabilia quaeque pervia, ducit infensos amnemque haud  \ndifficulter evadit. ubi ventum ad aggerem, dum missilibus \ncertabatur, plus vulnerum in nos et pleraeque caedes oriebantur: postquam facta testudine rudes et informes saxorum compages distractae parque comminus acies, decedere \nbarbari in iuga montium. sed eo quoque inrupere ferentarius gravisque miles, illi telis adsultantes, hi conferto \ngradu, turbatis contra Britannorum ordinibus, apud quos \nnulla loricarum galearumve tegmina; et si auxiliaribus resisterent, gladiis ac pilis legionariorum, si huc verterent, \nspathis et hastis auxiliarium sternebantur. clara ea victoria \nfuit, captaque uxor et filia Carataci fratresque in deditionem \naccepti."}, {"milestone": {"@n": "37", "@unit": "chapter"}, "#text": "Ipse, ut ferme intuta sunt adversa, cum fidem Cartimanduae reginae Brigantum petivisset, vinctus ac victoribus traditus est, nono post anno quam bellum in Britannia \ncoeptum. unde fama eius evecta insulas et proximas provincias pervagata per Italiam quoque celebrabatur, avebantque visere, quis ille tot per annos opes nostras sprevisset. \nne Romae quidem ignobile Carataci nomen erat; et Caesar \ndum suum decus extollit, addidit gloriam victo. vocatus \nquippe ut ad insigne spectaclum populus: stetere in armis \npraetoriae cohortes campo qui castra praeiacet. tunc incedentibus regiis clientulis phalerae torques quaeque bellis \nexternis quaesiverat traducta, mox fratres et coniunx et filia, \npostremo ipse ostentatus. ceterorum preces degeneres \nfuere ex metu: at non Caratacus aut vultu demisso aut \nverbis misericordiam requirens, ubi tribunali adstitit, in hunc \nmodum locutus est."}, {"pb": {"@ed": "oct"}, "milestone": {"@n": "38", "@unit": "chapter"}, "#text": "'Si quanta nobilitas et fortuna mihi fuit, tanta rerum  \nprosperarum moderatio fuisset, amicus potius in hanc \nurbem quam captus venissem, neque dedignatus esses \nclaris maioribus ortum, plurimis gentibus imperitantem \nfoedere <in> pacem accipere. praesens sors mea ut mihi \ninformis, sic tibi magnifica est. habui equos viros, arma \nopes: quid mirum si haec invitus amisi? nam si vos \nomnibus imperitare vultis, sequitur ut omnes servitutem \naccipiant? si statim deditus traderer, neque mea fortuna \nneque tua gloria inclaruisset; et supplicium mei oblivio \nsequeretur: at si incolumem servaveris, aeternum exemplar \nclementiae ero.' ad ea Caesar veniam ipsique et coniugi \net fratribus tribuit. atque illi vinclis absoluti Agrippinam \nquoque, haud procul alio suggestu conspicuam, isdem quibus principem laudibus gratibusque venerati sunt. novum \nsane et moribus veterum insolitum, feminam signis Romanis \npraesidere: ipsa semet parti a maioribus suis imperii sociam \nferebat."}, {"pb": {"@ed": "oct"}, "milestone": {"@n": "39", "@unit": "chapter"}, "#text": "Vocati posthac patres multa et magnifica super captivitate Carataci disseruere, neque minus id clarum quam \nquod Syphacem P. Scipio, Persen L. Paulus, et si qui alii \nvinctos reges populo Romano ostendere. censentur Ostorio \ntriumphi insignia, prosperis ad id rebus eius, mox ambiguis, \nsive amoto Carataco, quasi debellatum foret, minus intenta \napud nos militia fuit, sive hostes miseratione tanti regis \nacrius ad ultionem exarsere. praefectum castrorum et \nlegionarias cohortis extruendis apud Siluras praesidiis relictas circumfundunt. ac ni cito nuntiis ex castellis proximis subventum foret copiarum obsidio occidione obcubuis-  \nsent: praefectus tamen et octo centuriones ac promptissimus \nquisque e manipulis cecidere. nec multo post pabulantis \nnostros missasque ad subsidium turmas profligant."}, {"milestone": {"@n": "40", "@unit": "chapter"}, "#text": "Tum Ostorius cohortis expeditas opposuit; nec ideo \nfugam sistebat, ni legiones proelium excepissent: earum \nrobore aequata pugna, dein nobis pro meliore fuit. effugere \nhostes tenui damno, quia inclinabat dies. crebra hinc \nproelia et saepius in modum latrocinii per saltus per paludes, ut cuique sors aut virtus, temere proviso, ob iram ob \npraedam, iussu et aliquando ignaris ducibus. ac praecipua \nSilurum pervicacia, quos accendebat vulgata imperatoris \nRomani vox, ut quondam Sugambri excisi aut in Gallias \ntraiecti forent, ita Silurum nomen penitus extinguendum. \nigitur duas auxiliaris cohortis avaritia praefectorum incautius populantis intercepere; spoliaque et captivos largiendo \nceteras quoque nationes ad defectionem trahebant, cum \ntaedio curarum fessus Ostorius concessit vita, laetis hostibus, tamquam ducem haud spernendum etsi non proelium, \nat certe bellum absumpsisset."}, {"pb": {"@ed": "oct"}, "milestone": {"@n": "41", "@unit": "chapter"}, "#text": "At Caesar cognita morte legati, ne provincia sine \nrectore foret, A. Didium suffecit. is propere vectus non \ntamen integras res invenit, adversa interim legionis pugna, \ncui Manlius Valens praeerat; auctaque et apud hostis eius \nrei fama, quo venientem ducem exterrerent, atque illo augente audita, ut maior laus compositis et, si duravissent, \nvenia iustior tribueretur. Silures id quoque damnum intulerant lateque persultabant, donec adcursu Didii pellerentur. \nsed post captum Caratacum praecipuus scientia rei militaris Venutius, e Brigantum civitate, ut supra memoravi,  \nfidusque diu et Romanis armis defensus, cum Cartimanduam reginam matrimonio teneret; mox orto discidio et \nstatim bello etiam adversus nos hostilia induerat. sed \nprimo tantum inter ipsos certabatur, callidisque Cartimandua artibus fratrem ac propinquos Venutii intercepit. inde \naccensi hostes, stimulante ignominia, ne feminae imperio \nsubderentur, valida et lecta armis iuventus regnum eius \ninvadunt. quod nobis praevisum, et missae auxilio cohortes acre proelium fecere, cuius initio ambiguo finis \nlaetior fuit. neque dispari eventu pugnatum a legione, cui \nCaesius Nasica praeerat; nam Didius senectute gravis \net multa copia honorum per ministros agere et arcere \nhostem satis habebat. haec, quamquam a duobus pro praetoribus pluris per annos gesta, coniunxi ne divisa haud \nperinde ad memoriam sui valerent: ad temporum ordinem \nredeo."}, {"pb": {"@ed": "oct"}, "milestone": {"@n": "42", "@unit": "chapter"}, "#text": "Ti. Claudio quintum Servio Cornelio Orfito consulibus virilis toga Neroni maturata quo capessendae rei publicae habilis videretur. et Caesar adulationibus senatus \nlibens cessit ut vicesimo aetatis anno consulatum Nero \niniret atque interim designatus proconsulare imperium extra \nurbem haberet ac princeps iuventutis appellaretur. additum nomine eius donativum militi, congiarium plebei. et \nludicro circensium, quod adquirendis vulgi studiis edebatur, Britannicus in praetexta, Nero triumphali veste travecti sunt: spectaret populus hunc decore imperatorio, \nillum puerili habitu, ac perinde fortunam utriusque praesumeret. simul qui centurionum tribunorumque sortem \nBritannici miserabantur, remoti fictis causis et alii per \nspeciem honoris; etiam libertorum si quis incorrupta fide,  \ndepellitur tali occasione. obvii inter se Nero Britannicum \nnomine, ille Domitium salutavere. quod ut discordiae initium Agrippina multo questu ad maritum defert: sperni \nquippe adoptionem, quaeque censuerint patres, iusserit \npopulus, intra penatis abrogari; ac nisi pravitas tam infensa docentium arceatur, eruptura in publicam perniciem. \ncommotus his quasi criminibus optimum quemque educatorem filii exilio aut morte adficit datosque a noverca custodiae \neius imponit."}, {"milestone": {"@n": "43", "@unit": "chapter"}, "#text": "Nondum tamen summa moliri Agrippina audebat, \nni praetoriarum cohortium cura exolverentur Lusius Geta \net Rufrius Crispinus, quos Messalinae memores et liberis \neius devinctos credebat. igitur distrahi cohortis ambitu \nduorum et, si ab uno regerentur, intentiorem fore disciplinam adseverante uxore, transfertur regimen cohortium ad \nBurrum Afranium, egregiae militaris famae, gnarum tamen \ncuius sponte praeficeretur. suum quoque fastigium Agrippina extollere altius: carpento Capitolium ingredi, qui \nhonos sacerdotibus et sacris antiquitus concessus venerationem augebat feminae, quam imperatore genitam, sororem \neius qui rerum potitus sit et coniugem et matrem fuisse, \nunicum ad hunc diem exemplum est. inter quae praecipuus propugnator eius Vitellius, validissima gratia, aetate \nextrema (adeo incertae sunt potentium res) accusatione \ncorripitur, deferente Iunio Lupo senatore. is crimina maiestatis et cupidinem imperii obiectabat; praebuissetque \nauris Caesar, nisi Agrippinae minis magis quam precibus \nmutatus esset, ut accusatori aqua atque igni interdiceret. \nhactenus Vitellius voluerat."}, {"pb": {"@ed": "oct"}, "milestone": {"@n": "44", "@unit": "chapter"}, "#text": "Multa eo anno prodigia evenere. insessum diris \navibus Capitolium, crebris terrae motibus prorutae domus,  \nac dum latius metuitur, trepidatione vulgi invalidus quisque \nobtriti; frugum quoque egestas et orta ex eo fames in prodigium accipiebatur. nec occulti tantum questus, sed iura \nreddentem Claudium circumvasere clamoribus turbidis, \npulsumque in extremam fori partem vi urgebant, donec \nmilitum globo infensos perrupit. quindecim dierum alimenta urbi, non amplius superfuisse constitit, magnaque \ndeum benignitate et modestia hiemis rebus extremis subventum. at hercule olim Italia legionibus longinquas in \nprovincias commeatus portabat, nec nunc infecunditate \nlaboratur, sed Africam potius et Aegyptum exercemus, \nnavibusque et casibus vita populi Romani permissa est."}, {"pb": {"@ed": "oct"}, "milestone": {"@n": "45", "@unit": "chapter"}, "#text": "Eodem anno bellum inter Armenios Hiberosque \nexortum Parthis quoque ac Romanis gravissimorum inter se \nmotuum causa fuit. genti Parthorum Vologeses imperitabat, materna origine ex paelice Graeca, concessu fratrum \nregnum adeptus; Hiberos Pharasmanes vetusta possessione, Armenios frater eius Mithridates obtinebat opibus \nnostris. erat Pharasmanis filius nomine Radamistus, decora proceritate, vi corporis insignis et patrias artis edoctus, \nclaraque inter accolas fama. is modicum Hiberiae regnum \nsenecta patris detineri ferocius crebriusque iactabat quam \nut cupidinem occultaret. igitur Pharasmanes iuvenem potentiae promptum et studio popularium accinctum, vergentibus iam annis suis metuens, aliam ad spem trahere et \nArmeniam ostentare, pulsis Parthis datam Mithridati a \nsemet memorando: sed vim differendam et potiorem dolum \nquo incautum opprimerent. ita Radamistus simulata adversus patrem discordia tamquam novercae odiis impar \npergit ad patruum, multaque ab eo comitate in speciem  \nliberum cultus primores Armeniorum ad res novas inlicit, \nignaro et ornante insuper Mithridate."}, {"milestone": {"@n": "46", "@unit": "chapter"}, "#text": "Reconciliationis specie adsumpta regressusque ad \npatrem, quae fraude confici potuerint, prompta nuntiat, \ncetera armis exequenda. interim Pharasmanes belli causas \nconfingit: proelianti sibi adversus regem Albanorum et \nRomanos auxilio vocanti fratrem adversatum, eamque iniuriam excidio ipsius ultum iturum; simul magnas copias \nfilio tradidit. ille inruptione subita territum exutumque \ncampis Mithridaten compulit in castellum Gorneas, tutum \nloco ac praesidio militum, quis Caelius Pollio praefectus, \ncenturio Casperius praeerat. nihil tam ignarum barbaris \nquam machinamenta et astus oppugnationum: at nobis ea \npars militiae maxime gnara est. ita Radamistus frustra vel \ncum damno temptatis munitionibus obsidium incipit; et \ncum vis neglegeretur, avaritiam praefecti emercatur, obtestante Casperio, ne socius rex, ne Armenia donum populi \nRomani scelere et pecunia verterentur. postremo quia \nmultitudinem hostium Pollio, iussa patris Radamistus \nobtendebant, pactus indutias abscedit, ut, nisi Pharasmanen \nbello absterruisset, Vmmidium Quadratum praesidem Syriae \ndoceret quo in statu Armenia foret."}, {"pb": {"@ed": "oct"}, "milestone": {"@n": "47", "@unit": "chapter"}, "#text": "Digressu centurionis velut custode exolutus praefectus hortari Mithridaten ad sanciendum foedus, coniunctionem fratrum ac priorem aetate Pharasmanen et cetera \nnecessitudinum nomina referens, quod filiam eius in matrimonio haberet, quod ipse Radamisto socer esset: non \nabnuere pacem Hiberos, quamquam in tempore validiores; \net satis cognitam Armeniorum perfidiam, nec aliud subsidii  \nquam castellum commeatu egenum: ne dubia tentare armis \nquam incruentas condiciones mallet. cunctante ad ea \nMithridate et suspectis praefecti consiliis, quod paelicem \nregiam polluerat inque omnem libidinem venalis habebatur, \nCasperius interim ad Pharasmanen pervadit, utque Hiberi \nobsidio decedant expostulat. ille propalam incerta et \nsaepius molliora respondens, secretis nuntiis monet Radamistum obpugnationem quoquo modo celerare. augetur \nflagitii merces, et Pollio occulta corruptione impellit milites \nut pacem flagitarent seque praesidium omissuros minitarentur. qua necessitate Mithridates diem locumque foederi \naccepit castelloque egreditur."}, {"pb": {"@ed": "oct"}, "milestone": {"@n": "48", "@unit": "chapter"}, "#text": "Ac primo Radamistus in amplexus eius effusus \nsimulare obsequium, socerum ac parentem appellare; adicit \nius iurandum, non ferro, non veneno vim adlaturum; simul \nin lucum propinquum trahit, provisum illic sacrificii paratum \ndictitans, ut diis testibus pax firmaretur. mos est regibus, \nquoties in societatem coeant, implicare dextras pollicesque \ninter se vincire nodoque praestringere: mox ubi sanguis in \nartus <se> extremos suffuderit, levi ictu cruorem eliciunt atque \ninvicem lambunt. id foedus arcanum habetur quasi mutuo \ncruore sacratum. sed tunc qui ea vincla admovebat, decidisse simulans genua Mithridatis invadit ipsumque prosternit; simulque concursu plurium iniciuntur catenae. ac \ncompede, quod dedecorum barbaris, trahebatur; mox quia \nvulgus duro imperio habitum, probra ac verbera intentabat. \net erant contra qui tantam fortunae commutationem misera-  \nrentur; secutaque cum parvis liberis coniunx cuncta lamentatione complebat. diversis et contectis vehiculis abduntur, \ndum Pharasmanis iussa exquirerentur. illi cupido regni \nfratre et filia potior animusque sceleribus paratus; visui \ntamen consuluit, ne coram interficeret. et Radamistus, \nquasi iuris iurandi memor, non ferrum, non venenum in \nsororem et patruum expromit, sed proiectos in humum et \nveste multa gravique opertos necat. filii quoque Mithridatis quod caedibus parentum inlacrimaverant trucidati \nsunt."}, {"milestone": {"@n": "49", "@unit": "chapter"}, "#text": "At Quadratus cognoscens proditum Mithridaten et \nregnum ab interfectoribus obtineri, vocat consilium, docet \nacta et an ulcisceretur consultat. paucis decus publicum \ncurae, plures tuta disserunt: omne scelus externum cum \nlaetitia habendum; semina etiam odiorum iacienda, ut \nsaepe principes Romani eandem Armeniam specie largitionis turbandis barbarorum animis praebuerint: poteretur \nRadamistus male partis, dum invisus infamis, quando id \nmagis ex usu quam si cum gloria adeptus foret. in hanc \nsententiam itum. ne tamen adnuisse facinori viderentur et \ndiversa Caesar iuberet, missi ad Pharasmanen nuntii ut \nabscederet a finibus Armeniis filiumque abstraheret."}, {"pb": {"@ed": "oct"}, "milestone": {"@n": "50", "@unit": "chapter"}, "#text": "Erat Cappadociae procurator Iulius Paelignus, ignavia animi et deridiculo corporis iuxta despiciendus, sed \nClaudio perquam familiaris, cum privatus olim conversatione \nscurrarum iners otium oblectaret. is Paelignus auxiliis provincialium contractis tamquam reciperaturus Armeniam, \ndum socios magis quam hostis praedatur, abscessu suorum \net incursantibus barbaris praesidii egens ad Radamistum \nvenit; donisque eius evictus ultro regium insigne sumere  \ncohortatur sumentique adest auctor et satelles. quod ubi \nturpi fama divulgatum, ne ceteri quoque ex Paeligno coniectarentur, Helvidius Priscus legatus cum legione mittitur \nrebus turbidis pro tempore ut consuleret. igitur propere \nmontem Taurum transgressus moderatione plura quam vi \ncomposuerat, cum rediret in Syriam iubetur ne initium \nbelli adversus Parthos existeret."}, {"milestone": {"@n": "51", "@unit": "chapter"}, "#text": "Nam Vologeses casum invadendae Armeniae obvenisse ratus, quam a maioribus suis possessam externus rex \nflagitio obtineret, contrahit copias fratremque Tiridaten deducere in regnum parat, ne qua pars domus sine imperio \nageret. incessu Parthorum sine acie pulsi Hiberi, urbesque \nArmeniorum Artaxata et Tigranocerta iugum accepere. \ndeinde atrox hiems et parum provisi commeatus et orta \nex utroque tabes perpellunt Vologesen omittere praesentia. \nvacuamque rursus Armeniam Radamistus invasit, truculentior quam antea, tamquam adversus defectores et in \ntempore rebellaturos. atque illi quamvis servitio sueti \npatientiam abrumpunt armisque regiam circumveniunt."}, {"pb": {"@ed": "oct"}, "milestone": {"@n": "52", "@unit": "chapter"}, "#text": "Nec aliud Radamisto subsidium fuit quam pernicitas equorum, quis seque et coniugem abstulit. sed coniunx \ngravida primam utcumque fugam ob metum hostilem et \nmariti caritatem toleravit; post festinatione continua, ubi \nquati uterus et viscera vibrantur, orare ut morte honesta \ncontumeliis captivitatis eximeretur. ille primo amplecti \nadlevare adhortari, modo virtutem admirans, modo timore \naeger ne quis relicta poteretur. postremo violentia amoris \net facinorum non rudis destringit acinacen vulneratamque \nripam ad Araxis trahit, flumini tradit ut corpus etiam \nauferretur: ipse praeceps Hiberos ad patrium regnum per-  \nvadit. interim Zenobiam (id mulieri nomen) placida in \neluvie spirantem ac vitae manifestam advertere pastores, \net dignitate formae haud degenerem reputantes obligant \nvulnus, agrestia medicamina adhibent cognitoque nomine et \ncasu in urbem Artaxata ferunt; unde publica cura deducta \nad Tiridaten comiterque excepta cultu regio habita est."}, {"milestone": {"@n": "53", "@unit": "chapter"}, "#text": "Fausto Sulla Salvio Othone consulibus Furius Scribonianus in exilium agitur, quasi finem principis per Chaldaeos scrutaretur. adnectebatur crimini Vibia mater eius, \nut casus prioris (nam relegata erat) impatiens. pater Scriboniani Camillus arma per Dalmatiam moverat; idque ad \nclementiam trahebat Caesar, quod stirpem hostilem iterum \nconservaret. neque tamen exuli longa posthac vita fuit: morte \nfortuita an per venenum extinctus esset, ut quisque credidit, \nvulgavere. de mathematicis Italia pellendis factum senatus \nconsultum atrox et inritum. laudati dehinc oratione principis qui ob angustias familiaris ordine senatorio sponte \ncederent, motique qui remanendo impudentiam paupertati \nadicerent."}, {"pb": {"@ed": "oct"}, "milestone": {"@n": "54", "@unit": "chapter"}, "#text": "Inter quae refert ad patres de poena feminarum \nquae servis coniungerentur; statuiturque ut ignaro domino \nad id prolapsae in servitute, sin consensisset, pro libertis \nhaberentur. Pallanti, quem repertorem eius relationis \nediderat Caesar, praetoria insignia et centies quinquagies \nsestertium censuit consul designatus Barea Soranus. \nadditum a Scipione Cornelio grates publice agendas, quod \nregibus Arcadiae ortus veterrimam nobilitatem usui publico \npostponeret seque inter ministros principis haberi sineret. \nadseveravit Claudius contentum honore Pallantem intra \npriorem paupertatem subsistere. et fixum est <aere> publico  \nsenatus consultum quo libertinus sestertii ter milies possessor antiquae parsimoniae laudibus cumulabatur."}, {"milestone": {"@n": "55", "@unit": "chapter"}, "#text": "At non frater eius, cognomento Felix, pari moderatione agebat, iam pridem Iudaeae impositus et cuncta \nmalefacta sibi impune ratus tanta potentia subnixo. sane \npraebuerant Iudaei speciem motus orta seditione, postquam * * * cognita caede eius haud obtemperatum esset, \nmanebat metus ne quis principum eadem imperitaret. \natque interim Felix intempestivis remediis delicta accendebat, aemulo ad deterrima Ventidio <Cumano>, cui pars \nprovinciae habebatur, ita divisis ut huic Galilaeorum natio, \nFelici Samaritae parerent, discordes olim et tum contemptu \nregentium minus coercitis odiis. igitur raptare inter se, \nimmittere latronum globos, componere insidias et aliquando \nproeliis congredi, spoliaque et praedas ad procuratores \nreferre. hique primo laetari, mox gliscente pernicie cum \narma militum interiecissent, caesi milites; arsissetque bello \nprovincia, ni Quadratus Syriae rector subvenisset. nec diu \nadversus Iudaeos, qui in necem militum proruperant, \ndubitatum quin capite poenas luerent: Cumanus et Felix \ncunctationem adferebant, quia Claudius causis rebellionis \nauditis ius statuendi etiam de procuratoribus dederat. sed \nQuadratus Felicem inter iudices ostentavit, receptum in \ntribunal, quo studia accusantium deterrerentur; damnatusque flagitiorum quae duo deliquerant Cumanus, et quies \nprovinciae reddita."}, {"pb": {"@ed": "oct"}, "milestone": {"@n": "56", "@unit": "chapter"}, "#text": "Nec multo post agrestium Cilicum nationes, quibus \nClitarum cognomentum, saepe et alias commotae, tunc \nTroxobore duce montis asperos castris cepere atque inde  \ndecursu in litora aut urbes vim cultoribus et oppidanis ac \nplerumque in mercatores et navicularios audebant. obsessaque civitas Anemuriensis, et missi e Syria in subsidium \nequites cum praefecto Curtio Severo turbantur, quod duri \ncircum loci peditibusque ad pugnam idonei equestre proelium haud patiebantur. dein rex eius orae Antiochus \nblandimentis adversum plebem, fraude in ducem cum \nbarbarorum copias dissociasset, Troxobore paucisque \nprimoribus interfectis ceteros clementia composuit."}, {"milestone": {"@n": "57", "@unit": "chapter"}, "#text": "Sub idem tempus inter lacum Fucinum amnemque \nLirim perrupto monte, quo magnificentia operis a pluribus viseretur, lacu in ipso navale proelium adornatur, ut \nquondam Augustus structo trans Tiberim stagno, sed levibus navigiis et minore copia ediderat. Claudius triremis \nquadriremisque et undeviginti hominum milia armavit, \ncincto ratibus ambitu, ne vaga effugia forent, ac tamen \nspatium amplexus ad vim remigii, gubernantium artes, \nimpetus navium et proelio solita. in ratibus praetoriarum \ncohortium manipuli turmaeque adstiterant, antepositis \npropugnaculis ex quis catapultae ballistaeque tenderentur. \nreliqua lacus classiarii tectis navibus obtinebant. ripas et \ncollis montiumque edita in modum theatri multitudo \ninnumera complevit, proximis e municipiis et alii urbe \nex ipsa, visendi cupidine aut officio in principem. ipse \ninsigni paludamento neque procul Agrippina chlamyde \naurata praesedere. pugnatum quamquam inter sontis \nfortium virorum animo, ac post multum vulnerum occidioni exempti sunt."}, {"pb": {"@ed": "oct"}, "milestone": {"@n": "58", "@unit": "chapter"}, "#text": "Sed perfecto spectaculo apertum aquarum iter. \nincuria operis manifesta fuit, haud satis depressi ad lacus  \nima vel media. eoque tempore interiecto altius effossi \nspecus, et contrahendae rursum multitudini gladiatorum \nspectaculum editur, inditis pontibus pedestrem ad pugnam. \nquin et convivium effluvio lacus adpositum magna formidine cunctos adfecit, quia vis aquarum prorumpens proxima \ntrahebat, convulsis ulterioribus aut fragore et sonitu exterritis. simul Agrippina trepidatione principis usa ministrum \noperis Narcissum incusat cupidinis ac praedarum. nec \nille reticet, impotentiam muliebrem nimiasque spes eius \narguens."}, {"milestone": {"@n": "59", "@unit": "chapter"}, "#text": "D. Iunio Q. Haterio consulibus sedecim annos natus \nNero Octaviam Caesaris filiam in matrimonium accepit. \nutque studiis honestis <et> eloquentiae gloria enitesceret, \ncausa Iliensium suscepta Romanum Troia demissum et \nIuliae stirpis auctorem Aeneam aliaque haud procul fabulis \nvetera facunde executus perpetrat, ut Ilienses omni publico \nmunere solverentur. eodem oratore Bononiensi coloniae \nigni haustae subventum centies sestertii largitione. reddita \nRhodiis libertas, adempta saepe aut firmata, prout bellis \nexternis meruerant aut domi seditione deliquerant; tributumque Apamensibus terrae motu convulsis in quinquennium remissum."}, {"pb": {"@ed": "oct"}, "milestone": {"@n": "60", "@unit": "chapter"}, "#text": "At Claudius saevissima quaeque promere adigebatur \neiusdem Agrippinae artibus, quae Statilium Taurum opibus \ninlustrem hortis eius inhians pervertit accusante Tarquitio \nPrisco. legatus is Tauri Africam imperio proconsulari \nregentis, postquam revenerant, pauca repetundarum crimina, \nceterum magicas superstitiones obiectabat. nec ille diutius \nfalsum accusatorem, indignas sordis perpessus vim vitae \nsuae attulit ante sententiam senatus. Tarquitius tamen  \ncuria exactus est; quod patres odio delatoris contra ambitum \nAgrippinae pervicere."}, {"milestone": {"@n": "61", "@unit": "chapter"}, "#text": "Eodem anno saepius audita vox principis, parem \nvim rerum habendam a procuratoribus suis iudicatarum \nac si ipse statuisset. ac ne fortuito prolapsus videretur, \nsenatus quoque consulto cautum plenius quam antea et \nuberius. nam divus Augustus apud equestris qui Aegypto \npraesiderent lege agi decretaque eorum proinde haberi \niusserat ac si magistratus Romani constituissent; mox alias \nper provincias et in urbe pleraque concessa sunt quae olim \na praetoribus noscebantur: Claudius omne ius tradidit, de \nquo toties seditione aut armis certatum, cum Semproniis \nrogationibus equester ordo in possessione iudiciorum locaretur, aut rursum Serviliae leges senatui iudicia redderent, \nMariusque et Sulla olim de eo vel praecipue bellarent. \nsed tunc ordinum diversa studia, et quae vicerant publice \nvalebant. C. Oppius et Cornelius Balbus primi Caesaris \nopibus potuere condiciones pacis et arbitria belli tractare. \nMatios posthac et Vedios et cetera equitum Romanorum \npraevalida nomina referre nihil attinuerit, cum Claudius \nlibertos quos rei familiari praefecerat sibique et legibus \nadaequaverit."}, {"pb": {"@ed": "oct"}, "milestone": {"@n": "62", "@unit": "chapter"}, "#text": "Rettulit dein de immunitate Cois tribuenda multaque \nsuper antiquitate eorum memoravit: Argivos vel Coeum \nLatonae parentem vetustissimos insulae cultores; mox \nadventu Aesculapii artem medendi inlatam maximeque \ninter posteros eius celebrem fuisse, nomina singulorum \nreferens et quibus quisque aetatibus viguissent. quin etiam \ndixit Xenophontem, cuius scientia ipse uteretur, eadem \nfamilia ortum, precibusque eius dandum ut omni tributo \nvacui in posterum Coi sacram et tantum dei ministram  \ninsulam colerent. neque dubium habetur multa eorundem \nin populum Romanum merita sociasque victorias potuisse \ntradi: set Claudius facilitate solita quod uni concesserat \nnullis extrinsecus adiumentis velavit."}, {"milestone": {"@n": "63", "@unit": "chapter"}, "#text": "At Byzantii data dicendi copia, cum magnitudinem \nonerum apud senatum deprecarentur, cuncta repetivere. \norsi a foedere, quod nobiscum icerant, qua tempestate \nbellavimus adversus regem Macedonum, cui ut degeneri \nPseudophilippi vocabulum impositum, missas posthac \ncopias in Antiochum Persen Aristonicum et piratico \nbello adiutum Antonium memorabant, quaeque Sullae aut \nLucullo aut Pompeio obtulissent, mox recentia in Caesares \nmerita, quando ea loca insiderent quae transmeantibus \nterra marique ducibus exercitibusque, simul vehendo \ncommeatu opportuna forent."}, {"pb": {"@ed": "oct"}, "milestone": {"@n": "64", "@unit": "chapter"}, "#text": "Namque artissimo inter Europam Asiamque divortio \nByzantium in extrema Europa posuere Graeci, quibus \nPythium Apollinem consulentibus, ubi conderent urbem, \nredditum oraculum est, quaererent sedem caecorum terris \nadversam. ea ambage Chalcedonii monstrabantur, quod \npriores illuc advecti, praevisa locorum utilitate, peiora \nlegissent. quippe Byzantium fertili solo, fecundo mari, quia \nvis piscium immensa Pontum erumpens et obliquis subter \nundas saxis exterrita omisso alterius litoris flexu hos ad \nportus defertur. unde primo quaestuosi et opulenti; post \nmagnitudine onerum urgente finem aut modum orabant, \nadnitente principe, qui Thraecio Bosporanoque bello recens \nfessos iuvandosque rettulit. ita tributa in quinquennium \nremissa."}, {"milestone": {"@n": "65", "@unit": "chapter"}, "#text": "M. Asinio M'. Acilio consulibus mutationem rerum \nin deterius portendi cognitum est crebris prodigiis. signa \nac tentoria militum igne caelesti arsere; fastigio Capitolii \nexamen apium insedit; biformis hominum partus et suis \nfetum editum cui accipitrum ungues inessent. numerabatur inter ostenta deminutus omnium magistratuum numerus, \nquaestore, aedili, tribuno ac praetore et consule paucos \nintra mensis defunctis. sed in praecipuo pavore Agrippina, \nvocem Claudii, quam temulentus iecerat, fatale sibi ut \nconiugum flagitia ferret, dein puniret, metuens, agere et \ncelerare statuit, perdita prius Domitia Lepida muliebribus \ncausis, quia Lepida minore Antonia genita, avunculo \nAugusto, Agrippinae sobrina prior ac Gnaei mariti eius \nsoror, parem sibi claritudinem credebat. nec forma aetas \nopes multum distabant; et utraque impudica, infamis, \nviolenta, haud minus vitiis aemulabantur quam si qua \nex fortuna prospera acceperant. enimvero certamen acerrimum, amita potius an mater apud Neronem praevaleret: \nnam Lepida blandimentis ac largitionibus iuvenilem animum \ndevinciebat, truci contra ac minaci Agrippina, quae filio \ndare imperium, tolerare imperitantem nequibat."}, {"pb": {"@ed": "oct"}, "milestone": {"@n": "66", "@unit": "chapter"}, "#text": "Ceterum obiecta sunt quod coniugem principis devotionibus petivisset quodque parum coercitis per Calabriam \nservorum agminibus pacem Italiae turbaret. ob haec mors \nindicta, multum adversante Narcisso, qui Agrippinam magis \nmagisque suspectans prompsisse inter proximos ferebatur \ncertam sibi perniciem, seu Britannicus rerum seu Nero \npoteretur; verum ita de se meritum Caesarem, ut vitam \nusui eius impenderet. convictam Messalinam et Silium; \npares iterum accusandi causas esse, si Nero imperitaret;  \nBritannico successore nullum principi metum: at novercae \ninsidiis domum omnem convelli, maiore flagitio quam si \nimpudicitiam prioris coniugis reticuisset. quamquam ne \nimpudicitiam quidem nunc abesse Pallante adultero, ne \nquis ambigat decus pudorem corpus, cuncta regno viliora \nhabere. haec atque talia dictitans amplecti Britannicum, \nrobur aetatis quam maturrimum precari, modo ad deos, \nmodo ad ipsum tendere manus, adolesceret, patris inimicos \ndepelleret, matris etiam interfectores ulcisceretur."}, {"milestone": {"@n": "67", "@unit": "chapter"}, "#text": "In tanta mole curarum valetudine adversa corripitur, \nrefovendisque viribus mollitia caeli et salubritate aquarum \nSinuessam pergit. tum Agrippina, sceleris olim certa et \noblatae occasionis propera nec ministrorum egens, de \ngenere veneni consultavit, ne repentino et praecipiti facinus \nproderetur; si lentum et tabidum delegisset, ne admotus \nsupremis Claudius et dolo intellecto ad amorem filii \nrediret. exquisitum aliquid placebat, quod turbaret mentem \net mortem differret. deligitur artifex talium vocabulo \nLocusta, nuper veneficii damnata et diu inter instrumenta \nregni habita. eius mulieris ingenio paratum virus, cuius \nminister e spadonibus fuit Halotus, inferre epulas et \nexplorare gustu solitus."}, {"pb": {"@ed": "oct"}, "milestone": {"@n": "68", "@unit": "chapter"}, "#text": "Adeoque cuncta mox pernotuere ut temporum \nillorum scriptores prodiderint infusum delectabili boleto \nvenenum, nec vim medicaminis statim intellectam, socordiane an Claudii vinolentia; simul soluta alvus subvenisse \nvidebatur. igitur exterrita Agrippina et, quando ultima \ntimebantur, spreta praesentium invidia provisam iam sibi \nXenophontis medici conscientiam adhibet. ille tamquam \nnisus evomentis adiuvaret, pinnam rapido veneno inlitam  \nfaucibus eius demisisse creditur, haud ignarus summa \nscelera incipi cum periculo, peragi cum praemio."}, {"milestone": {"@n": "69", "@unit": "chapter"}, "#text": "Vocabatur interim senatus votaque pro incolumitate \nprincipis consules et sacerdotes nuncupabant, cum iam \nexanimis vestibus et fomentis obtegeretur, dum quae res \nforent firmando Neronis imperio componuntur. iam \nprimum Agrippina, velut dolore victa et solacia conquirens, \ntenere amplexu Britannicum, veram paterni oris effigiem \nappellare ac variis artibus demorari ne cubiculo egrederetur. \nAntoniam quoque et Octaviam sorores eius attinuit, et \ncunctos aditus custodiis clauserat, crebroque vulgabat ire \nin melius valetudinem principis, quo miles bona in spe \nageret tempusque prosperum ex monitis Chaldaeorum adventaret."}, {"pb": {"@ed": "oct"}, "#text": "Tunc medio diei tertium ante Idus Octobris, foribus \npalatii repente diductis, comitante Burro Nero egreditur \nad cohortem, quae more militiae excubiis adest. ibi monente praefecto faustis vocibus exceptus inditur lecticae. \ndubitavisse quosdam ferunt, respectantis rogitantisque ubi \nBritannicus esset: mox nullo in diversum auctore quae \nofferebantur secuti sunt. inlatusque castris Nero et congruentia tempori praefatus, promisso donativo ad exemplum \npaternae largitionis, imperator consalutatur. sententiam \nmilitum secuta patrum consulta, nec dubitatum est apud \nprovincias. caelestesque honores Claudio decernuntur et \nfuneris sollemne perinde ac divo Augusto celebratur, \naemulante Agrippina proaviae Liviae magnificentiam. \ntestamentum tamen haud recitatum, ne antepositus filio \nprivignus iniuria et invidia animos vulgi turbaret."}]}, {"@type": "book", "@n": "13", "head": "LIBER XIII", "milestone": {"@n": "1", "@unit": "chapter"}, "p": [{"milestone": {"@n": "2", "@unit": "chapter"}, "#text": "Prima novo principatu mors Iunii Silani proconsulis \nAsiae ignaro Nerone per dolum Agrippinae paratur, non \nquia ingenii violentia exitium inritaverat, segnis et dominationibus aliis fastiditus, adeo ut G. Caesar pecudem auream \neum appellare solitus sit: verum Agrippina fratri eius \nL. Silano necem molita ultorem metuebat, crebra vulgi \nfama anteponendum esse vixdum pueritiam egresso Neroni \net imperium per scelus adepto virum aetate composita, \ninsontem, nobilem et, quod tunc spectaretur, e Caesarum \nposteris: quippe et Silanus divi Augusti abnepos erat. \nhaec causa necis. ministri fuere P. Celer eques Romanus \net Helius libertus, rei familiari principis in Asia impositi. \nab his proconsuli venenum inter epulas datum est apertius \nquam ut fallerent. nec minus properato Narcissus Claudii \nlibertus, de cuius iurgiis adversus Agrippinam rettuli, aspera \ncustodia et necessitate extrema ad mortem agitur, invito \nprincipe, cuius abditis adhuc vitiis per avaritiam ac prodi \ngentiam mire congruebat."}, {"pb": {"@ed": "oct"}, "milestone": {"@n": "3", "@unit": "chapter"}, "#text": "Ibaturque in caedes, nisi Afranius Burrus et Annaeus \nSeneca obviam issent. hi rectores imperatoriae iuventae et \n(rarum in societate potentiae) concordes, diversa arte ex \naequo pollebant, Burrus militaribus curis et severitate \nmorum, Seneca praeceptis eloquentiae et comitate honesta, \niuvantes in vicem, quo facilius lubricam principis aetatem, \nsi virtutem aspernaretur, voluptatibus concessis retinerent. \ncertamen utrique unum erat contra ferociam Agrippinae, \nquae cunctis malae dominationis cupidinibus flagrans \nhabebat in partibus Pallantem, quo auctore Claudius  \nnuptiis incestis et adoptione exitiosa semet perverterat. \nsed neque Neroni infra servos ingenium, et Pallas tristi \nadrogantia modum liberti egressus taedium sui moverat. \npropalam tamen omnes in eam honores cumulabantur, \nsignumque more militiae petenti tribuno dedit Optimae \nmatris. decreti et a senatu duo lictores, flamonium Claudiale, simul Claudio censorium funus et mox consecratio."}, {"milestone": {"@n": "4", "@unit": "chapter"}, "#text": "Die funeris laudationem eius princeps exorsus est, \ndum antiquitatem generis, consulatus ac triumphos maiorum \nenumerabat, intentus ipse et ceteri; liberalium quoque \nartium commemoratio et nihil regente eo triste rei publicae \nab externis accidisse pronis animis audita: postquam ad \nprovidentiam sapientiamque flexit, nemo risui temperare, \nquamquam oratio a Seneca composita multum cultus praeferret, ut fuit illi viro ingenium amoenum et temporis \neius auribus accommodatum. adnotabant seniores, quibus \notiosum est vetera et praesentia contendere, primum ex iis \nqui rerum potiti essent Neronem alienae facundiae eguisse. \nnam dictator Caesar summis oratoribus aemulus; et \nAugusto prompta ac profluens, quae deceret principem, \neloquentia fuit. Tiberius artem quoque callebat qua verba \nexpenderet, tum validus sensibus aut consulto ambiguus. \netiam G. Caesaris turbata mens vim dicendi non corrupit. \nnec in Claudio, quoties meditata dissereret, elegantiam \nrequireres. Nero puerilibus statim annis vividum animum \nin alia detorsit: caelare, pingere, cantus aut regimen \nequorum exercere; et aliquando carminibus pangendis \ninesse sibi elementa doctrinae ostendebat."}, {"pb": {"@ed": "oct"}, "milestone": {"@n": "5", "@unit": "chapter"}, "#text": "Ceterum peractis tristitiae imitamentis curiam ingressus et de auctoritate patrum et consensu militum praefatus, \nconsilia sibi et exempla capessendi egregie imperii memora-  \nvit, neque iuventam armis civilibus aut domesticis discordiis \nimbutam; nulla odia, nullas iniurias nec cupidinem ultionis \nadferre. tum formam futuri principatus praescripsit, ea \nmaxime declinans quorum recens flagrabat invidia. non \nenim se negotiorum omnium iudicem fore, ut clausis unam \nintra domum accusatoribus et reis paucorum potentia \ngrassaretur; nihil in penatibus suis venale aut ambitioni \npervium; discretam domum et rem publicam. teneret \nantiqua munia senatus, consulum tribunalibus Italia et \npublicae provinciae adsisterent: illi patrum aditum praeberent, se mandatis exercitibus consulturum."}, {"milestone": {"@n": "6", "@unit": "chapter"}, "#text": "Nec defuit fides, multaque arbitrio senatus constituta \nsunt: ne quis ad causam orandam mercede aut donis \nemeretur, ne designatis quaestoribus edendi gladiatores \nnecessitas esset. quod quidem adversante Agrippina, tamquam acta Claudii subverterentur, obtinuere patres, qui \nin Palatium ob id vocabantur ut adstaret additis a tergo \nforibus velo discreta, quod visum arceret, auditus non \nadimeret. quin et legatis Armeniorum causam gentis apud \nNeronem orantibus escendere suggestum imperatoris et \npraesidere simul parabat, nisi ceteris pavore defixis Seneca \nadmonuisset venienti matri occurreret. ita specie pietatis \nobviam itum dedecori."}, {"pb": {"@ed": "oct"}, "milestone": {"@n": "7", "@unit": "chapter"}, "#text": "Fine anni turbidis rumoribus prorupisse rursum Parthos et rapi Armeniam adlatum est, pulso Radamisto, qui \nsaepe regni eius potitus, dein profugus, tum quoque bellum \ndeseruerat. igitur in urbe sermonum avida, quem ad \nmodum princeps vix septemdecim annos egressus suscipere \neam molem aut propulsare posset, quod subsidium in eo \nqui a femina regeretur, num proelia quoque et obpugnationes urbium et cetera belli per magistros administrari \npossent, anquirebant. contra alii melius evenisse disserunt  \nquam si invalidus senecta et ignavia Claudius militiae ad \nlabores vocaretur, servilibus iussis obtemperaturus. Burrum \ntamen et Senecam multarum rerum experientia cognitos; \net imperatori quantum ad robur deesse, cum octavo decimo \naetatis anno Cn. Pompeius, nono decimo Caesar Octavianus \ncivilia bella sustinuerint? pleraque in summa fortuna auspiciis et consiliis quam telis et manibus geri. daturum \nplane documentum honestis an secus amicis uteretur, si \nducem amota invidia egregium quam si pecuniosum et \ngratia subnixum per ambitum deligeret."}, {"milestone": {"@n": "8", "@unit": "chapter"}, "#text": "Haec atque talia vulgantibus, Nero et iuventutem \nproximas per provincias quaesitam supplendis Orientis \nlegionibus admovere legionesque ipsas propius Armeniam \nconlocari iubet, duosque veteres reges Agrippam et Antiochum expedire copias quis Parthorum finis ultro intrarent; \nsimul pontis per amnem Euphraten iungi; et minorem \nArmeniam Aristobulo, regionem Sophenen Sohaemo cum \ninsignibus regiis mandat. exortusque in tempore aemulus \nVologesi filius Vardanes: et abscessere Armenia Parthi, \ntamquam differrent bellum."}, {"pb": {"@ed": "oct"}, "milestone": {"@n": "9", "@unit": "chapter"}, "#text": "Sed apud senatum omnia in maius celebrata sunt \nsententiis eorum qui supplicationes et diebus supplicationum \nvestem principi triumphalem, utque ovans urbem iniret, \neffigiemque eius pari magnitudine ac Martis Vltoris eodem \nin templo censuere, praeter suetam adulationem laeti quod \nDomitium Corbulonem retinendae Armeniae praeposuerat \nvidebaturque locus virtutibus patefactus. copiae Orientis ita \ndividuntur, ut pars auxiliarium cum duabus legionibus apud \nprovinciam Syriam et legatum eius Quadratum Vmmidium \nremaneret, par civium sociorumque numerus Corbuloni esset  \nadditis cohortibus alisque quae <in> Cappadocia hiemabant. \nsocii reges prout bello conduceret parere iussi: sed studia \neorum in Corbulonem promptiora erant. qui ut <instaret> \nfamae, quae in novis coeptis validissima est, itinere propere \nconfecto apud Aegeas civitatem Ciliciae obvium Quadratum \nhabuit, illuc progressum, ne, si ad accipiendas copias Syriam \nintravisset Corbulo, omnium ora in se verteret, corpore \ningens, verbis magnificis et super experientiam sapientiamque etiam specie inanium validus."}, {"pb": {"@ed": "oct"}, "milestone": {"@n": "10", "@unit": "chapter"}, "#text": "Ceterum uterque ad Vologesen regem nuntiis monebant, pacem quam bellum mallet datisque obsidibus solitam \nprioribus reverentiam in populum Romanum continuaret. \net Vologeses, quo bellum ex commodo pararet, an ut \naemulationis suspectos per nomen obsidum amoveret, tradit \nnobilissimos ex familia Arsacidarum. accepitque eos centurio Insteius ab Vmmidio missus, forte prior ea de causa \nadito rege. quod postquam Corbuloni cognitum est, ire \npraefectum cohortis Arrium Varum et reciperare obsides \niubet. hinc ortum inter praefectum et centurionem iurgium \nne diutius externis spectaculo esset, arbitrium rei obsidibus \nlegatisque, qui eos ducebant, permissum. atque illi recentem gloria et inclinatione quadam etiam hostium Corbulonem praetulere. unde discordia inter duces, querente \nVmmidio praerepta quae suis consiliis patravisset, testante \ncontra Corbulone non prius conversum regem ad offerendos \nobsides quam ipse dux bello delectus spes eius ad metum \nmutaret. Nero quo componeret diversos sic evulgari iussit: \nob res a Quadrato et Corbulone prospere gestas laurum  \nfascibus imperatoriis addi. quae in alios consules egressa \nconiunxi."}, {"milestone": {"@n": "11", "@unit": "chapter"}, "#text": "Eodem anno Caesar effigiem Cn. Domitio patri et \nconsularia insignia Asconio Labeoni, quo tutore usus erat, \npetivit a senatu; sibique statuas argento vel auro solidas \nadversus offerentis prohibuit. et quamquam censuissent \npatres ut principium anni inciperet mense Decembri, quo \nortus erat Nero, veterem religionem kalendarum Ianuariarum inchoando anno retinuit. neque recepti sunt inter \nreos Carrinas Celer senator servo accusante aut Iulius \nDensus equester, cui favor in Britannicum crimini dabatur."}, {"milestone": {"@n": "12", "@unit": "chapter"}, "#text": "Claudio Nerone L. Antistio consulibus cum in acta \nprincipum iurarent magistratus, in sua acta collegam Antistium iurare prohibuit, magnis patrum laudibus, ut iuvenilis \nanimus levium quoque rerum gloria sublatus maiores continuaret. secutaque lenitas in Plautium Lateranum quem \nob adulterium Messalinae ordine demotum reddidit senatui, \nclementiam suam obstringens crebris orationibus quas \nSeneca, testificando quam honesta praeciperet vel iactandi \ningenii, voce principis vulgabat."}, {"pb": {"@ed": "oct"}, "milestone": {"@n": "13", "@unit": "chapter"}, "#text": "Ceterum infracta paulatim potentia matris delapso \nNerone in amorem libertae, cui vocabulum Acte fuit, simul \nadsumptis in conscientiam <M.> Othone et Claudio Senecione, \nadulescentulis decoris, quorum Otho familia consulari, \nSenecio liberto Caesaris patre genitus. ignara matre, dein \nfrustra obnitente, penitus inrepserat per luxum et ambigua \nsecreta, ne senioribus quidem principis amicis adversantibus, \nmuliercula nulla cuiusquam iniuria cupidines principis explente, quando uxore ab Octavia, nobili quidem et probitatis spectatae, fato quodam an quia praevalent inlicita,  \nabhorrebat, metuebaturque ne in stupra feminarum inlustrium prorumperet, si illa libidine prohiberetur."}, {"milestone": {"@n": "14", "@unit": "chapter"}, "#text": "Sed Agrippina libertam aemulam, nurum ancillam \naliaque eundem in modum muliebriter fremere, neque paenitentiam filii aut satietatem opperiri, quantoque foediora \nexprobrabat, acrius accendere, donec vi amoris subactus \nexueret obsequium in matrem seque Senecae permitteret, \nex cuius familiaribus Annaeus Serenus simulatione amoris \nadversus eandem libertam primas adulescentis cupidines \nvelaverat praebueratque nomen, ut quae princeps furtim \nmulierculae tribuebat, ille palam largiretur. tum Agrippina \nversis artibus per blandimenta iuvenem adgredi, suum \npotius cubiculum ac sinum offerre contegendis quae prima \naetas et summa fortuna expeterent: quin et fatebatur intempestivam severitatem et suarum opum, quae haud procul \nimperatoriis aberant, copias tradebat, ut nimia nuper coercendo filio, ita rursum intemperanter demissa. quae \nmutatio neque Neronem fefellit, et proximi amicorum \nmetuebant orabantque cavere insidias mulieris semper \natrocis, tum et falsae. forte illis diebus Caesar inspecto \nornatu quo principum coniuges ac parentes effulserant, \ndeligit vestem et gemmas misitque donum matri nulla \nparsimonia, cum praecipua et cupita aliis prior deferret. \nsed Agrippina non his instrui cultus suos, sed ceteris arceri \nproclamat et dividere filium quae cuncta ex ipsa haberet."}, {"pb": {"@ed": "oct"}, "milestone": {"@n": "15", "@unit": "chapter"}, "#text": "Nec defuere qui in deterius referrent. et Nero infensus iis quibus superbia muliebris innitebatur, demovet \nPallantem cura rerum quis a Claudio impositus velut arbitrium regni agebat; ferebaturque degrediente eo magna prosequentium multitudine non absurde dixisse, ire Pallantem \nut eiuraret. sane pepigerat Pallas ne cuius facti in prae-  \nteritum interrogaretur paresque rationes cum re publica \nhaberet. praeceps posthac Agrippina ruere ad terrorem et \nminas, neque principis auribus abstinere quo minus testaretur adultum iam esse Britannicum, veram dignamque \nstirpem suscipiendo patris imperio quod insitus et adoptivus \nper iniurias matris exerceret. non abnuere se quin cuncta \ninfelicis domus mala patefierent, suae in primis nuptiae, \nsuum veneficium: id solum diis et sibi provisum quod \nviveret privignus. ituram cum illo in castra; audiretur \nhinc Germanici filia, inde debilis rursus Burrus et exul \nSeneca, trunca scilicet manu et professoria lingua generis \nhumani regimen expostulantes. simul intendere manus, \nadgerere probra, consecratum Claudium, infernos Silanorum \nmanis invocare et tot inrita facinora."}, {"pb": {"@ed": "oct"}, "milestone": {"@n": "16", "@unit": "chapter"}, "#text": "Turbatus his Nero et propinquo die quo quartum \ndecimum aetatis annum Britannicus explebat, volutare \nsecum modo matris violentiam, modo ipsius indolem, levi \nquidem experimento nuper cognitam, quo tamen favorem \nlate quaesivisset. festis Saturno diebus inter alia aequalium \nludicra regnum lusu sortientium evenerat ea sors Neroni. \nigitur ceteris diversa nec ruborem adlatura: ubi Britannico \niussit exsurgeret progressusque in medium cantum aliquem \ninciperet, inrisum ex eo sperans pueri sobrios quoque convictus, nedum temulentos ignorantis, ille constanter exorsus \nest carmen, quo evolutum eum sede patria rebusque summis \nsignificabatur. unde orta miseratio manifestior, quia dissimulationem nox et lascivia exemerat. Nero intellecta invidia odium intendit; urgentibusque Agrippinae minis, \nquia nullum crimen neque iubere caedem fratris palam \naudebat, occulta molitur pararique venenum iubet, ministro  \nPollione Iulio praetoriae cohortis tribuno, cuius cura attinebatur damnata veneficii nomine Locusta, multa scelerum \nfama. nam ut proximus quisque Britannico neque fas \nneque fidem pensi haberet olim provisum erat. primum \nvenenum ab ipsis educatoribus accepit tramisitque exoluta \nalvo parum validum, sive temperamentum inerat ne statim \nsaeviret. sed Nero lenti sceleris impatiens minitari tribuno, \niubere supplicium veneficae, quod, dum rumorem respiciunt, dum parant defensiones, securitatem morarentur. \npromittentibus dein tam praecipitem necem quam si ferro \nurgeretur, cubiculum Caesaris iuxta decoquitur virus cognitis antea venenis rapidum."}, {"pb": {"@ed": "oct"}, "milestone": {"@n": "17", "@unit": "chapter"}, "#text": "Mos habebatur principum liberos cum ceteris idem \naetatis nobilibus sedentis vesci in aspectu propinquorum \npropria et parciore mensa. illic epulante Britannico, quia \ncibos potusque eius delectus ex ministris gustu explorabat, \nne omitteretur institutum aut utriusque morte proderetur \nscelus, talis dolus repertus est. innoxia adhuc ac praecalida \net libata gustu potio traditur Britannico; dein, postquam \nfervore aspernabatur, frigida in aqua adfunditur venenum, \nquod ita cunctos eius artus pervasit ut vox pariter et \nspiritus raperentur. trepidatur a circumsedentibus, diffugiunt imprudentes: at quibus altior intellectus, resistunt \ndefixi et Neronem intuentes. ille ut erat reclinis et nescio \nsimilis, solitum ita ait per comitialem morbum quo prima \nab infantia adflictaretur Britannicus, et redituros paulatim \nvisus sensusque. at Agrippinae is pavor, ea consternatio \nmentis, quamvis vultu premeretur, emicuit ut perinde \nignaram fuisse <atque> Octaviam sororem Britannici consti-  \nterit: quippe sibi supremum auxilium ereptum et parricidii \nexemplum intellegebat. Octavia quoque, quamvis rudibus \nannis, dolorem caritatem, omnis adfectus abscondere didicerat. ita post breve silentium repetita convivii laetitia."}, {"milestone": {"@n": "18", "@unit": "chapter"}, "#text": "Nox eadem necem Britannici et rogum coniunxit, \nproviso ante funebri paratu, qui modicus fuit. in campo \ntamen Martis sepultus est adeo turbidis imbribus, ut vulgus \niram deum portendi crediderit adversus facinus cui plerique \netiam hominum ignoscebant, antiquas fratrum discordias et \ninsociabile regnum aestimantes. tradunt plerique eorum \ntemporum scriptores crebris ante exitium diebus illusum isse \npueritiae Britannici Neronem, ut iam non praematura neque \nsaeva mors videri queat, quamvis inter sacra mensae, ne \ntempore quidem ad complexum sororum dato, ante oculos \ninimici properata sit in illum supremum Claudiorum sanguinem, stupro prius quam veneno pollutum. festinationem \nexequiarum edicto Caesar defendit, ita maioribus institutum \nreferens, subtrahere oculis acerba funera neque laudationibus aut pompa detinere. ceterum et sibi amisso fratris \nauxilio reliquas spes in re publica sitas, et tanto magis \nfovendum patribus populoque principem qui unus superesset \ne familia summum ad fastigium genita."}, {"pb": {"@ed": "oct"}, "milestone": {"@n": "19", "@unit": "chapter"}, "#text": "Exim largitione potissimos amicorum auxit. nec \ndefuere qui arguerent viros gravitatem adseverantis, quod \ndomos villas id temporis quasi praedam divisissent. alii \nnecessitatem adhibitam credebant a principe sceleris sibi \nconscio et veniam sperante, si largitionibus validissimum \nquemque obstrinxisset. at matris ira nulla munificentia \nleniri, sed amplecti Octaviam, crebra cum amicis secreta \nhabere, super ingenitam avaritiam undique pecunias quasi  \nin subsidium corripiens; tribunos et centuriones comiter \nexcipere, nomina et virtutes nobilium, qui etiam tum supererant, in honore habere, quasi quaereret ducem et partis. \ncognitum id Neroni, excubiasque militaris, quae ut coniugi \nimperatoris olim, tum ut matri servabantur, et Germanos \nnuper eundem <in> honorem custodes additos degredi iubet. \nac ne coetu salutantium frequentaretur, separat domum \nmatremque transfert in eam quae Antoniae fuerat, quoties \nipse illuc ventitaret, saeptus turba centurionum et post \nbreve osculum digrediens."}, {"pb": {"@ed": "oct"}, "milestone": {"@n": "20", "@unit": "chapter"}, "#text": "Nihil rerum mortalium tam instabile ac fluxum est \nquam fama potentiae non sua vi nixae. statim relictum \nAgrippinae limen: nemo solari, nemo adire praeter paucas \nfeminas, amore an odio incertas. ex quibus erat Iunia \nSilana, quam matrimonio C. Sili a Messalina depulsam \nsupra rettuli, insignis genere forma lascivia, et Agrippinae \ndiu percara, mox occultis inter eas offensionibus, quia \nSextium Africanum nobilem iuvenem a nuptiis Silanae \ndeterruerat Agrippina, impudicam et vergentem annis dictitans, non ut Africanum sibi seponeret, sed ne opibus et \norbitate Silanae maritus poteretur. illa spe ultionis oblata \nparat accusatores ex clientibus suis, Iturium et Calvisium, \nnon vetera et saepius iam audita deferens, quod Britannici \nmortem lugeret aut Octaviae iniurias evulgaret, sed destinavisse eam Rubellium Plautum, per maternam originem pari \nac Nero gradu a divo Augusto, ad res novas extollere coniugioque eius et imperio rem publicam rursus invadere. \nhaec Iturius et Calvisius Atimeto, Domitiae Neronis amitae  \nliberto, aperiuntqui laetus oblatis (quippe inter Agrippinam \net Domitiam infensa aemulatio exercebatur) Paridem histrionem, libertum et ipsum Domitiae, impulit ire propere \ncrimenque atrociter deferre."}, {"milestone": {"@n": "21", "@unit": "chapter"}, "#text": "Provecta nox erat et Neroni per vinolentiam trahebatur, cum ingreditur Paris, solitus alioquin id temporis \nluxus principis intendere, sed tunc compositus ad maestitiam, expositoque indicii ordine ita audientem exterret ut \nnon tantum matrem Plautumque interficere, sed Burrum \netiam demovere praefectura destinaret tamquam Agrippinae \ngratia provectum et vicem reddentem. Fabius Rusticus \nauctor est scriptos esse ad Caecinam Tuscum codicillos, \nmandata ei praetoriarum cohortium cura, sed ope Senecae \ndignationem Burro retentam: Plinius et Cluvius nihil dubitatum de fide praefecti referunt; sane Fabius inclinat ad \nlaudes Senecae, cuius amicitia floruit. nos consensum \nauctorum secuturi, quae diversa prodiderint sub nominibus \nipsorum trademus. Nero trepidus et interficiendae matris \navidus non prius differri potuit quam Burrus necem eius \npromitteret, si facinoris coargueretur: sed cuicumque, \nnedum parenti defensionem tribuendam; nec accusatores \nadesse, sed vocem unius ex inimica domo adferri: reputaret \ntenebras et vigilatam convivio noctem omniaque temeritati \net inscitiae propiora."}, {"pb": {"@ed": "oct"}, "milestone": {"@n": "22", "@unit": "chapter"}, "#text": "Sic lenito principis metu et luce orta itur ad Agrippinam ut nosceret obiecta dissolveretque vel poenas lueret. \nBurrus iis mandatis Seneca coram fungebatur; aderant et \nex libertis arbitri sermonis. deinde a Burro, postquam \ncrimina et auctores exposuit, minaciter actum. et Agrippina ferociae memor 'non miror' inquit 'Silanam, num-  \nquam edito partu, matrum adfectus ignotos habere; neque \nenim proinde a parentibus liberi quam ab impudica adulteri \nmutantur. nec si Iturius et Calvisius adesis omnibus fortunis novissimam suscipiendae accusationis operam anui \nrependunt, ideo aut mihi infamia parricidii aut Caesari \nconscientia subeunda est. nam Domitiae inimicitiis gratias \nagerem, si benevolentia mecum in Neronem meum certaret: \nnunc per concubinum Atimetum et histrionem Paridem \nquasi scaenae fabulas componit. Baiarum suarum piscinas \nextollebat, cum meis consiliis adoptio et proconsulare ius \net designatio consulatus et cetera apiscendo imperio praepararentur. aut existat qui cohortis in urbe temptatas, qui \nprovinciarum fidem labefactatam, denique servos vel libertos \nad scelus corruptos arguat. vivere ego Britannico potiente \nrerum poteram? ac si Plautus aut quis alius rem publicam \niudicaturus obtinuerit, desunt scilicet mihi accusatores qui \nnon verba impatientia caritatis aliquando incauta, sed ea \ncrimina obiciant quibus nisi a filio absolvi non possim.' \ncommotis qui aderant ultroque spiritus eius mitigantibus, \nconloquium filii exposcit, ubi nihil pro innocentia, quasi \ndiffideret, nec de beneficiis, quasi exprobraret, disseruit, sed \nultionem in delatores et praemia amicis obtinuit."}, {"pb": {"@ed": "oct"}, "milestone": {"@n": "23", "@unit": "chapter"}, "#text": "Praefectura annonae Faenio Rufo, cura ludorum, qui \na Caesare parabantur, Arruntio Stellae, Aegyptus Ti. Balbillo \npermittuntur. Syria P. Anteio destinata, set variis mox artibus elusus ad postremum in urbe retentus est. at Silana \nin exilium acta; Calvisius quoque et Iturius relegantur; de \nAtimeto supplicium sumptum, validiore apud libidines prin-  \ncipis Paride quam ut poena adficeretur. Plautus ad praesens \nsilentio transmissus est."}, {"milestone": {"@n": "24", "@unit": "chapter"}, "#text": "Deferuntur dehinc consensisse Pallas ac Burrus ut \nCornelius Sulla claritudine generis et adfinitate Claudii, cui \nper nuptias Antoniae gener erat, ad imperium vocaretur. \neius accusationis auctor extitit Paetus quidam, exercendis \napud aerarium sectionibus famosus et tum vanitatis manifestus. nec tam grata Pallantis innocentia quam gravis \nsuperbia fuit: quippe nominatis libertis eius quos conscios \nhaberet respondit nihil umquam se domi nisi nutu aut manu \nsignificasse, vel si plura demonstranda essent, scripto usum \nne vocem consociaret. Burrus quamvis reus inter iudices \nsententiam dixit. exiliumque accusatori inrogatum et tabulae exustae sunt quibus oblitterata aerarii nomina retrahebat."}, {"milestone": {"@n": "25", "@unit": "chapter"}, "#text": "Fine anni statio cohortis adsidere ludis solita demovetur quo maior species libertatis esset, utque miles \ntheatrali licentiae non permixtus incorruptior ageret et \nplebes daret experimentum an amotis custodibus modestiam \nretineret. urbem princeps lustravit ex responso haruspicum, \nquod Iovis ac Minervae aedes de caelo tactae erant."}, {"pb": {"@ed": "oct"}, "milestone": {"@n": "26", "@unit": "chapter"}, "#text": "Q. Volusio P. Scipione consulibus otium foris, foeda \ndomi lascivia, qua Nero itinera urbis et lupanaria et deverticula veste servili in dissimulationem sui compositus pererrabat, comitantibus qui raperent venditioni exposita et \nobviis vulnera inferrent, adversus ignaros adeo ut ipse \nquoque exciperet ictus et ore praeferret. deinde ubi \nCaesarem esse qui grassaretur pernotuit augebanturque \niniuriae adversus viros feminasque insignis, et quidam permissa semel licentia sub nomine Neronis inulti propriis  \ncum globis eadem exercebant, in modum captivitatis nox \nagebatur; Iuliusque Montanus senatorii ordinis, sed qui \nnondum honorem capessisset, congressus forte per tenebras \ncum principe, quia vi attemptantem acriter reppulerat, \ndeinde adgnitum oraverat, quasi exprobrasset, mori adactus \nest. Nero tamen metuentior in posterum milites sibi et \nplerosque gladiatores circumdedit qui rixarum initia modica \net quasi privata sinerent: si a laesis validius ageretur, arma \ninferebant. ludicram quoque licentiam et fautores histrionum velut in proelia convertit impunitate et praemiis atque \nipse occultus et plerumque coram prospectans, donec discordi populo et gravioris motus terrore non aliud remedium \nrepertum est quam ut histriones Italia pellerentur milesque \ntheatro rursum adsideret."}, {"pb": {"@ed": "oct"}, "milestone": {"@n": "27", "@unit": "chapter"}, "#text": "Per idem tempus actum in senatu de fraudibus libertorum efflagitatumque ut adversus male meritos revocandae \nlibertatis ius patronis daretur. nec deerant qui censerent. \nsed consules relationem incipere non ausi ignaro principe, \nperscripsere tamen consensum senatus. ille an auctor \nconstitutionis fieret, ut inter paucos et sententiae adversos, \nquibusdam coalitam libertate inreverentiam eo prorupisse \nfrementibus vine an aequo cum patronis iure agerent, \nsententiam eorum consultarent ac verberibus manus ultro \nintenderent, impulere vel poenam suam dissuadentes. \nquid enim aliud laeso patrono concessum quam ut centesimum ultra lapidem in oram Campaniae libertum releget?  \nceteras actiones promiscas et pares esse: tribuendum \naliquod telum quod sperni nequeat. nec grave manu \nmissis per idem obsequium retinendi libertatem per quod \nadsecuti sint: at criminum manifestos merito ad servitutem \nretrahi, ut metu coerceantur quos beneficia non mutavissent."}, {"milestone": {"@n": "28", "@unit": "chapter"}, "#text": "Disserebatur contra: paucorum culpam ipsis exitiosam esse debere, nihil universorum iuri derogandum; \nquippe late fusum id corpus. hinc plerumque tribus \ndecurias, ministeria magistratibus et sacerdotibus, cohortis \netiam in urbe conscriptas; et plurimis equitum, plerisque \nsenatoribus non aliunde originem trahi: si separarentur \nlibertini, manifestam fore penuriam ingenuorum. non \nfrustra maiores, cum dignitatem ordinum dividerent, libertatem in communi posuisse. quin et manu mittendi duas \nspecies institutas ut relinqueretur paenitentiae aut novo \nbeneficio locus. quos vindicta patronus non liberaverit, \nvelut vinclo servitutis attineri. dispiceret quisque merita \ntardeque concederet quod datum non adimeretur. haec \nsententia valuit, scripsitque Caesar senatui, privatim expenderent causam libertorum, quoties a patronis arguerentur: \nin commune nihil derogarent. nec multo post ereptus \namitae libertus Paris quasi iure civili, non sine infamia \nprincipis cuius iussu perpetratum ingenuitatis iudicium erat."}, {"pb": {"@ed": "oct"}, "milestone": {"@n": "29", "@unit": "chapter"}, "#text": "Manebat nihilo minus quaedam imago rei publicae. \nnam inter Vibullium praetorem et plebei tribunum Antistium \nortum certamen, quod immodestos fautores histrionum et \na praetore in vincla ductos tribunus omitti iussisset. \ncomprobavere patres, incusata Antistii licentia. simul prohibiti tribuni ius praetorum et consulum praeripere aut \nvocare ex Italia cum quibus lege agi posset. addidit \nL. Piso designatus consul, ne quid intra domum pro  \npotestate adverterent, neve multam ab iis dictam quaestores \naerarii in publicas tabulas ante quattuor mensis referrent; \nmedio temporis contra dicere liceret, deque eo consules \nstatuerent. cohibita artius et aedilium potestas statutumque \nquantum curules, quantum plebei pignoris caperent vel \npoenae inrogarent. et Helvidius Priscus tribunus plebei \nadversus Obultronium Sabinum aerarii quaestorem contentiones proprias exercuit, tamquam ius hastae adversus \ninopes inclementer augeret. dein princeps curam tabularum \npublicarum a quaestoribus ad praefectos transtulit."}, {"milestone": {"@n": "30", "@unit": "chapter"}, "#text": "Varie habita ac saepe mutata eius rei forma. nam \nAugustus senatui permisit deligere praefectos; deinde \nambitu suffragiorum suspecto, sorte ducebantur ex numero \npraetorum qui praeessent. neque id diu mansit, quia sors \ndeerrabat ad parum idoneos. tunc Claudius quaestores \nrursum imposuit iisque, ne metu offensionum segnius \nconsulerent, extra ordinem honores promisit: sed deerat \nrobur aetatis eum primum magistratum capessentibus. \nigitur Nero praetura perfunctos et experientia probatos \ndelegit."}, {"pb": {"@ed": "oct"}, "milestone": {"@n": "31", "@unit": "chapter"}, "#text": "Damnatus isdem consulibus Vipsanius Laenas ob \nSardiniam provinciam avare habitam. absolutus Cestius \nProculus repetundarum, Cretensibus accusantibus. Clodius \nQuirinalis, quod praefectus remigum, qui Ravennae haberentur, velut infimam nationum Italiam luxuria saevitiaque \nadflictavisset, veneno damnationem anteiit. Caninius Rebilus, ex primoribus peritia legum et pecuniae magnitudine, \ncruciatus aegrae senectae misso per venas sanguine effugit, \nhaud creditus sufficere ad constantiam sumendae mortis ob  \nlibidines muliebriter infamis. at L. Volusius egregia fama \nconcessit, cui tres et nonaginta anni spatium vivendi praecipuaeque opes bonis artibus, inoffensa tot imperatorum \namicitia fuit."}, {"milestone": {"@n": "32", "@unit": "chapter"}, "#text": "Nerone iterum L. Pisone consulibus pauca memoria \ndigna evenere, nisi cui libeat laudandis fundamentis et \ntrabibus, quis molem amphitheatri apud campum Martis \nCaesar extruxerat, volumina implere, cum ex dignitate \npopuli Romani repertum sit res inlustris annalibus, talia \ndiurnis urbis actis mandare. ceterum coloniae Capua \natque Nuceria additis veteranis firmatae sunt, plebeique \ncongiarium quadringeni nummi viritim dati, et sestertium \nquadringenties aerario inlatum est ad retinendam populi \nfidem. vectigal quoque quintae et vicesimae venalium \nmancipiorum remissum, specie magis quam vi, quia cum \nvenditor pendere iuberetur, in partem pretii emptoribus \nadcrescebat. et edixit Caesar, ne quis magistratus aut \nprocurator in provincia <quam> obtineret spectaculum gladiatorum aut ferarum aut quod aliud ludicrum ederet. nam \nante non minus tali largitione quam corripiendis pecuniis \nsubiectos adfligebant, dum quae libidine deliquerant ambitu \npropugnant."}, {"pb": {"@ed": "oct"}, "milestone": {"@n": "33", "@unit": "chapter"}, "#text": "Factum et senatus consultum ultioni iuxta et securitati, ut si quis a suis servis interfectus esset, ii quoque \nqui testamento manu missi sub eodem tecto mansissent \ninter servos supplicia penderent. redditur ordini Lurius \nVarus consularis, avaritiae criminibus olim perculsus. et \nPomponia Graecina insignis femina, <A.> Plautio, quem  \novasse de Britannis rettuli, nupta ac superstitionis externae rea, mariti iudicio permissa; isque prisco instituto \npropinquis coram de capite famaque coniugis cognovit et \ninsontem nuntiavit. longa huic Pomponiae aetas et continua tristitia fuit: nam post Iuliam Drusi filiam dolo \nMessalinae interfectam per quadraginta annos non cultu \nnisi lugubri, non animo nisi maesto egit; idque illi imperitante Claudio impune, mox ad gloriam vertit."}, {"milestone": {"@n": "34", "@unit": "chapter"}, "#text": "Idem annus pluris reos habuit, quorum P. Celerem \naccusante Asia, quia absolvere nequibat Caesar, traxit, \nsenecta donec mortem obiret; nam Celer interfecto, ut \nmemoravi, Silano pro consule magnitudine sceleris cetera \nflagitia obtegebat. Cossutianum Capitonem Cilices detulerant maculosum foedumque et idem ius audaciae in \nprovincia ratum quod in urbe exercuerat; sed pervicaci \naccusatione conflictatus postremo defensionem omisit ac \nlege repetundarum damnatus est. pro Eprio Marcello, \na quo Lycii res repetebant, eo usque ambitus praevaluit \nut quidam accusatorum eius exilio multarentur, tamquam \ninsonti periculum fecissent."}, "Nerone tertium consule simul iniit consulatum \nValerius Messala, cuius proavum, oratorem Corvinum, divo \nAugusto, abavo Neronis, collegam in eo magistratu fuisse \npauci iam senum meminerant. sed nobili familiae honor \nauctus est oblatis in singulos annos quingenis sestertiis \nquibus Messala paupertatem innoxiam sustentaret. Aurelio \nquoque Cottae et Haterio Antonino annuam pecuniam \nstatuit princeps, quamvis per luxum avitas opes dissipassent.", {"pb": {"@ed": "oct"}, "milestone": {"@n": "35", "@unit": "chapter"}, "#text": "Eius anni principio mollibus adhuc initiis prolatatum \ninter Parthos Romanosque de obtinenda Armenia bellum  \nacriter sumitur, quia nec Vologeses sinebat fratrem Tiridaten \ndati a se regni expertem esse aut alienae id potentiae \ndonum habere, et Corbulo dignum magnitudine populi \nRomani rebatur parta olim a Lucullo Pompeioque recipere. \nad hoc Armenii ambigua fide utraque arma invitabant, \nsitu terrarum, similitudine morum Parthis propiores conubiisque permixti ac libertate ignota illuc magis ad servitium \ninclinantes."}, {"pb": {"@ed": "oct"}, "milestone": {"@n": "36", "@unit": "chapter"}, "#text": "Sed Corbuloni plus molis adversus ignaviam militum \nquam contra perfidiam hostium erat: quippe Syria transmotae legiones, pace longa segnes, munia castrorum \naegerrime tolerabant. satis constitit fuisse in eo exercitu \nveteranos qui non stationem, non vigilias inissent, vallum \nfossamque quasi nova et mira viserent, sine galeis, sine \nloricis, nitidi et quaestuosi, militia per oppida expleta. \nigitur dimissis quibus senectus aut valetudo adversa erat \nsupplementum petivit. et habiti per Galatiam Cappadociamque dilectus, adiectaque ex Germania legio cum equitibus \nalariis et peditatu cohortium. retentusque omnis exercitus \nsub pellibus, quamvis hieme saeva adeo ut obducta glacie \nnisi effossa humus tentoriis locum non praeberet. ambusti \nmultorum artus vi frigoris et quidam inter excubias exanimati sunt. adnotatusque miles qui fascem lignorum gestabat \nita praeriguisse manus, ut oneri adhaerentes truncis brachiis \ndeciderent. ipse cultu levi, capite intecto, in agmine, in \nlaboribus frequens adesse, laudem strenuis, solacium invalidis, exemplum omnibus ostendere. dehinc quia duritia \ncaeli militiaeque multi abnuebant deserebantque, remedium \nseveritate quaesitum est. nec enim, ut in aliis exercitibus, \nprimum alterumque delictum venia prosequebatur, sed qui  \nsigna reliquerat, statim capite poenas luebat. idque usu \nsalubre et misericordia melius adparuit: quippe pauciores \nilla castra deseruere quam ea in quibus ignoscebatur."}, {"milestone": {"@n": "37", "@unit": "chapter"}, "#text": "Interim Corbulo legionibus intra castra habitis, donec \nver adolesceret, dispositisque per idoneos locos cohortibus \nauxiliariis, ne pugnam priores auderent praedicit: curam \npraesidiorum Paccio Orfito primi pili honore perfuncto \nmandat. is quamquam incautos barbaros et bene gerendae \nrei casum offerri scripserat, tenere se munimentis et maiores \ncopias opperiri iubetur. sed rupto imperio, postquam \npaucae e proximis castellis turmae advenerant pugnamque \nimperitia poscebant, congressus cum hoste funditur. et \ndamno eius exterriti qui subsidium ferre debuerant sua \nquisque in castra trepida fuga rediere. quod graviter \nCorbulo accepit increpitumque Paccium et praefectos militesque tendere extra vallum iussit; inque ea contumelia \ndetenti nec nisi precibus universi exercitus exoluti sunt."}, {"pb": {"@ed": "oct"}, "milestone": {"@n": "38", "@unit": "chapter"}, "#text": "At Tiridates super proprias clientelas ope Vologesi \nfratris adiutus, non furtim iam sed palam bello infensare \nArmeniam, quosque fidos nobis rebatur, depopulari, et si \ncopiae contra ducerentur, eludere hucque et illuc volitans \nplura fama quam pugna exterrere. igitur Corbulo quaesito \ndiu proelio frustra habitus et exemplo hostium circumferre bellum coactus, dispertit viris ut legati praefectique \ndiversos locos pariter invaderent; simul regem Antiochum \nmonet proximas sibi praefecturas petere. nam Pharasmanes \ninterfecto filio Radamisto quasi proditore, quo fidem in nos \ntestaretur vetus adversus Armenios odium promptius exercebat. tuncque primum inlecti Moschi, gens ante alias socia \nRomanis, avia Armeniae incursavit. ita consilia Tiridati  \nin contrarium vertebant, mittebatque oratores qui suo \nParthorumque nomine expostularent cur datis nuper obsidibus redintegrataque amicitia, quae novis quoque beneficiis \nlocum aperiret, vetere Armeniae possessione depelleretur. \nideo nondum ipsum Vologesen commotum, quia causa \nquam vi agere mallent: sin perstaretur in bello, non defore \nArsacidis virtutem fortunamque saepius iam clade Romana \nexpertam. ad ea Corbulo, satis comperto Vologesen defectione Hyrcaniae attineri, suadet Tiridati precibus Caesarem \nadgredi: posse illi regnum stabile et res incruentas contingere, si omissa spe longinqua et sera praesentem potioremque sequeretur."}, {"pb": {"@ed": "oct"}, "milestone": {"@n": "39", "@unit": "chapter"}, "#text": "Placitum dehinc, quia commeantibus in vicem nuntiis nihil in summam pacis proficiebatur, conloquio ipsorum \ntempus locumque destinari. mille equitum praesidium \nTiridates adfore sibi dicebat: quantum Corbuloni cuiusque \ngeneris militum adsisteret, non statuere, dum positis loricis \net galeis in faciem pacis veniretur. cuicumque mortalium, \nnedum veteri et provido duci, barbarae astutiae patuissent: \nideo artum inde numerum finiri et hinc maiorem offerri ut \ndolus pararetur; nam equiti sagittarum usu exercito si \ndetecta corpora obicerentur, nihil profuturam multitudinem. \ndissimulato tamen intellectu rectius de iis quae in publicum \nconsulerentur totis exercitibus coram dissertaturos respondit; \nlocumque delegit cuius pars altera colles erant clementer \nadsurgentes accipiendis peditum ordinibus, pars in planitiem porrigebatur ad explicandas equitum turmas. dieque \npacto prior Corbulo socias cohortis et auxilia regum pro \ncornibus, medio sextam legionem constituit, cui accita per \nnoctem aliis ex castris tria milia tertianorum permiscuerat, \nuna cum aquila, quasi eadem legio spectaretur. Tiridates \nvergente iam die procul adstitit, unde videri magis quam  \naudiri posset. ita sine congressu dux Romanus abscedere \nmilitem sua quemque in castra iubet."}, {"pb": {"@ed": "oct"}, "milestone": {"@n": "40", "@unit": "chapter"}, "#text": "Rex sive fraudem suspectans, quia plura simul in \nloca ibatur, sive ut commeatus nostros Pontico mari et Trapezunte oppido adventantis interciperet, propere discedit. \nsed neque commeatibus vim facere potuit, quia per montis \nducebantur praesidiis nostris insessos, et Corbulo, ne inritum \nbellum traheretur utque Armenios ad sua defendenda cogeret, \nexcindere parat castella, sibique quod validissimum in ea \npraefectura, cognomento Volandum, sumit; minora Cornelio Flacco legato et Insteio Capitoni castrorum praefecto \nmandat. tum circumspectis munimentis et quae expugnationi idonea provisis, hortatur milites ut hostem vagum \nneque paci aut proelio paratum, sed perfidiam et ignaviam \nfuga confitentem exuerent sedibus gloriaeque pariter et \npraedae consulerent. tum quadripertito exercitu hos in \ntestudinem conglobatos subruendo vallo inducit, alios scalas \nmoenibus admovere, multos tormentis faces et hastas incutere iubet. libritoribus funditoribusque attributus locus, \nunde eminus glandes torquerent, ne qua pars subsidium \nlaborantibus ferret pari undique motu. tantus inde ardor \ncertantis exercitus fuit ut intra tertiam diei partem nudati \npropugnatoribus muri, obices portarum subversi, capta \nescensu munimenta omnesque puberes trucidati sint, nullo \nmilite amisso, paucis admodum vulneratis. et imbelle vulgus \nsub corona venundatum, reliqua praeda victoribus cessit. \npari fortuna legatus ac praefectus usi sunt, tribusque una \ndie castellis expugnatis cetera terrore et alia sponte incolarum in deditionem veniebant. unde orta fiducia caput \ngentis Artaxata adgrediendi. nec tamen proximo itinere \nductae legiones, quae si amnem Araxen, qui moenia adluit, \nponte transgrederentur, sub ictum dabantur: procul et \nlatioribus vadis transiere."}, {"milestone": {"@n": "41", "@unit": "chapter"}, "#text": "At Tiridates pudore et metu, ne, si concessisset \nobsidioni, nihil opis in ipso videretur, si prohiberet, impeditis \nlocis seque et equestris copias inligaret, statuit postremo \nostendere aciem et dato die proelium incipere vel simulatione fugae locum fraudi parare. igitur repente agmen \nRomanum circumfundit, non ignaro duce nostro, qui viae \npariter et pugnae composuerat exercitum. latere dextro \ntertia legio, sinistro sexta incedebat, mediis decimanorum \ndelectis; recepta inter ordines impedimenta, et tergum \nmille equites tuebantur, quibus iusserat ut instantibus comminus resisterent, refugos non sequerentur. in cornibus \npedes sagittarius et cetera manus equitum ibat, productiore \ncornu sinistro per ima collium, ut, si hostis intravisset, \nfronte simul et sinu exciperetur. adsultare ex diverso \nTiridates, non usque ad ictum teli, sed tum minitans, tum \nspecie trepidantis, si laxare ordines et diversos consectari \nposset. ubi nihil temeritate solutum, nec amplius quam \ndecurio equitum audentius progressus et sagittis confixus \nceteros ad obsequium exemplo firmaverat, propinquis iam \ntenebris abscessit."}, {"pb": {"@ed": "oct"}, "milestone": {"@n": "42", "@unit": "chapter"}, "#text": "Et Corbulo castra in loco metatus, an expeditis legionibus nocte Artaxata pergeret obsidioque circumdaret \nagitavit, concessisse illuc Tiridaten ratus. dein postquam \nexploratores attulere longinquum regis iter et Medi an \nAlbani peterentur incertum, lucem opperitur, praemissaque \nlevis armatura quae muros interim ambiret oppugnationemque eminus inciperet. sed oppidani portis sponte patefactis se suaque Romanis permisere, quod salutem ipsis \ntulit: Artaxatis ignis immissus deletaque et solo aequata \nsunt, quia nec teneri <poterant> sine valido praesidio ob  \nmagnitudinem moenium, nec id nobis virium erat quod \nfirmando praesidio et capessendo bello divideretur, vel si \nintegra et incustodita relinquerentur, nulla in eo utilitas \naut gloria quod capta essent. adicitur miraculum velut \nnumine oblatum: nam cuncta Artaxatis tenus sole inlustria \nfuere; quod moenibus cingebatur ita repente atra nube \ncoopertum fulgoribusque discretum est ut quasi infensantibus deis exitio tradi crederetur. ob haec consalutatus \nimperator Nero, et senatus consulto supplicationes habitae, \nstatuaeque et arcus et continui consulatus principi, utque \ninter festos referretur dies, quo patrata victoria, quo nuntiata, quo relatum de ea esset, aliaque in eandem formam \ndecernuntur, adeo modum egressa ut C. Cassius de ceteris \nhonoribus adsensus, si pro benignitate fortunae dis grates \nagerentur, ne totum quidem annum supplicationibus sufficere disseruerit, eoque oportere dividi sacros et negotiosos \ndies, quis divina colerent et humana non impedirent."}, {"pb": {"@ed": "oct"}, "milestone": {"@n": "43", "@unit": "chapter"}, "#text": "Variis deinde casibus iactatus et multorum odia \nmeritus reus haud tamen sine invidia Senecae damnatur. \nis fuit P. Suillius, imperitante Claudio terribilis ac venalis \net mutatione temporum non quantum inimici cuperent demissus quique se nocentem videri quam supplicem mallet. \neius opprimendi gratia repetitum credebatur senatus consultum poenaque Cinciae legis adversum eos qui pretio causas \noravissent. nec Suillius questu aut exprobratione abstinebat, \npraeter ferociam animi extrema senecta liber et Senecam \nincrepans infensum amicis Claudii, sub quo iustissimum \nexilium pertulisset. simul studiis inertibus et iuvenum \nimperitiae suetum livere iis qui vividam et incorruptam \neloquentiam tuendis civibus exercerent. se quaestorem  \nGermanici, illum domus eius adulterum fuisse. an gravius \naestimandum sponte litigatoris praemium honestae operae \nadsequi quam corrumpere cubicula principum feminarum? \nqua sapientia, quibus philosophorum praeceptis intra quadriennium regiae amicitiae ter milies sestertium paravisset? \nRomae testamenta et orbos velut indagine eius capi, Italiam \net provincias immenso faenore hauriri: at sibi labore quaesitam et modicam pecuniam esse. crimen, periculum, omnia \npotius toleraturum, quam veterem ac domi partam dignationem subitae felicitati submitteret."}, {"pb": {"@ed": "oct"}, "milestone": {"@n": "44", "@unit": "chapter"}, "#text": "Nec deerant qui haec isdem verbis aut versa in \ndeterius Senecae deferrent. repertique accusatores direptos \nsocios, cum Suillius provinciam Asiam regeret, ac publicae \npecuniae peculatum detulerunt. mox, quia inquisitionem \nannuam impetraverant, brevius visum urbana crimina incipi, quorum obvii testes erant. ii acerbitate accusationis \nQ. Pomponium ad necessitatem belli civilis detrusum, \nIuliam Drusi filiam Sabinamque Poppaeam ad mortem \nactas et Valerium Asiaticum, Lusium Saturninum, Cornelium Lupum circumventos; iam equitum Romanorum \nagmina damnata omnemque Claudii saevitiam Suillio obiectabant. ille nihil ex his sponte susceptum, sed principi \nparuisse defendebat, donec eam orationem Caesar cohibuit, \ncompertum sibi referens ex commentariis patris sui nullam \ncuiusquam accusationem ab eo coactam. tum iussa Messalinae praetendi et labare defensio: cur enim neminem \nalium delectum qui saevienti impudicae vocem praeberet? \npuniendos rerum atrocium ministros, ubi pretia scelerum \nadepti scelera ipsa aliis delegent. igitur adempta bonorum \nparte (nam filio et nepti pars concedebatur eximebanturque  \netiam quae testamento matris aut aviae acceperant) in \ninsulas Balearis pellitur, non in ipso discrimine, non post \ndamnationem fractus animo; ferebaturque copiosa et molli \nvita secretum illud toleravisse. filium eius Nerullinum \nadgressis accusatoribus per invidiam patris et crimina \nrepetundarum intercessit princeps tamquam satis expleta \nultione."}, {"pb": {"@ed": "oct"}, "milestone": {"@n": "45", "@unit": "chapter"}, "#text": "Per idem tempus Octavius Sagitta plebei tribunus, \nPontiae mulieris nuptae amore vaecors, ingentibus donis \nadulterium et mox ut omitteret maritum emercatur, suum \nmatrimonium promittens ac nuptias eius pactus. sed ubi \nmulier vacua fuit, nectere moras, adversam patris voluntatem causari repertaque spe ditioris coniugis promissa \nexuere. Octavius contra modo conqueri, modo minitari, \nfamam perditam, pecuniam exhaustam obtestans, denique \nsalutem, quae sola reliqua esset, arbitrio eius permittens. \nac postquam spernebatur, noctem unam ad solacium poscit, \nqua delenitus modum in posterum adhiberet. statuitur \nnox, et Pontia consciae ancillae custodiam cubiculi mandat. \nille uno cum liberto ferrum veste occultum infert. tum, ut \nadsolet in amore et ira, iurgia preces, exprobratio satisfactio; \net pars tenebrarum libidini seposita; ex qua quasi incensus \nnihil metuentem ferro transverberat et adcurrentem ancillam \nvulnere absterret cubiculoque prorumpit. postera die manifesta caedes, haud ambiguus percussor; quippe mansitasse \nuna convincebatur. sed libertus suum illud facinus profiteri, \nse patroni iniurias ultum esse; commoveratque quosdam \nmagnitudine exempli, donec ancilla ex vulnere refecta \nverum aperuit. postulatusque apud consules a patre interfectae, postquam tribunatu abierat, sententia patrum et lege \nde sicariis condemnatur."}, {"milestone": {"@n": "46", "@unit": "chapter"}, "#text": "Non minus insignis eo anno impudicitia magnorum \nrei publicae malorum initium fecit. erat in civitate Sabina \nPoppaea, T. Ollio patre genita, sed nomen avi materni \nsumpserat, inlustri memoria Poppaei Sabini, consulari et \ntriumphali decore praefulgentis; nam Ollium honoribus \nnondum functum amicitia Seiani pervertit. huic mulieri \ncuncta alia fuere praeter honestum animum. quippe mater \neius, aetatis suae feminas pulchritudine supergressa, gloriam \npariter et formam dederat; opes claritudini generis sufficiebant. sermo comis nec absurdum ingenium: modestiam \npraeferre et lascivia uti. rarus in publicum egressus, idque \nvelata parte oris, ne satiaret aspectum, vel quia sic decebat. \nfamae numquam pepercit, maritos et adulteros non distinguens; neque adfectui suo aut alieno obnoxia, unde \nutilitas ostenderetur, illuc libidinem transferebat. igitur \nagentem eam in matrimonio Rufri Crispini equitis Romani, \nex quo filium genuerat, Otho pellexit iuventa ac luxu et \nquia flagrantissimus in amicitia Neronis habebatur: nec \nmora quin adulterio matrimonium iungeretur."}, {"pb": {"@ed": "oct"}, "milestone": {"@n": "47", "@unit": "chapter"}, "#text": "Otho sive amore incautus laudare formam elegantiamque uxoris apud principem, sive ut accenderet ac, si \neadem femina potirentur, id quoque vinculum potentiam ei \nadiceret. saepe auditus est consurgens e convivio Caesaris, \nse quidem ire ad illam, sibi concessam dictitans nobilitatem \npulchritudinem, vota omnium et gaudia felicium. his atque \ntalibus inritamentis non longa cunctatio interponitur, sed \naccepto aditu Poppaea primum per blandimenta et artes \nvalescere, imparem cupidini se et forma Neronis captam \nsimulans; mox acri iam principis amore ad superbiam \nvertens, si ultra unam alteramque noctem attineretur,  \nnuptam esse se dictitans nec posse matrimonium amittere, \ndevinctam Othoni per genus vitae quod nemo adaequaret: \nillum animo et cultu magnificum; ibi se summa fortuna \ndigna visere: at Neronem, paelice ancilla et adsuetudine \nActes devinctum, nihil e contubernio servili nisi abiectum \net sordidum traxisse. deicitur familiaritate sueta, post congressu et comitatu Otho, et ad postremum, ne in urbe \naemulatus ageret, provinciae Lusitaniae praeficitur; ubi \nusque ad civilia arma non ex priore infamia, sed integre \nsancteque egit, procax otii et potestatis temperantior."}, {"milestone": {"@n": "48", "@unit": "chapter"}, "#text": "Hactenus Nero flagitiis et sceleribus velamenta \nquaesivit. suspectabat maxime Cornelium Sullam, socors \ningenium eius in contrarium trahens callidumque et simulatorem interpretando. quem metum Graptus ex libertis \nCaesaris, usu et senecta Tiberio abusque domum principum \nedoctus, tali mendacio intendit. pons Mulvius in eo tempore celebris nocturnis inlecebris erat; ventitabatque illuc \nNero quo solutius urbem extra lasciviret. igitur regredienti \nper viam Flaminiam compositas insidias fatoque evitatas, \nquoniam diverso itinere Sallustianos in hortos remeaverit, \nauctoremque eius doli Sullam ementitur, quia forte redeuntibus ministris principis quidam per iuvenilem licentiam, \nquae tunc passim exercebatur, inanem metum fecerant. \nneque servorum quisquam neque clientium Sullae adgnitus, \nmaximeque despecta et nullius ausi capax natura eius a \ncrimine abhorrebat: proinde tamen quasi convictus esset \ncedere patria et Massiliensium moenibus coerceri iubetur."}, {"pb": {"@ed": "oct"}, "milestone": {"@n": "49", "@unit": "chapter"}, "#text": "Isdem consulibus auditae Puteolanorum legationes \nquas diversas ordo plebs ad senatum miserant, illi vim  \nmultitudinis, hi magistratuum et primi cuiusque avaritiam \nincrepantes. eaque seditio ad saxa et minas ignium progressa ne caedem et arma proliceret, C. Cassius adhibendo \nremedio delectus. quia severitatem eius non tolerabant, \nprecante ipso ad Scribonios fratres ea cura transfertur, data \ncohorte praetoria cuius terrore et paucorum supplicio rediit \noppidanis concordia."}, {"milestone": {"@n": "50", "@unit": "chapter"}, "#text": "Non referrem vulgarissimum senatus consultum quo \ncivitati Syracusanorum egredi numerum edendis gladiatoribus finitum permittebatur, nisi Paetus Thrasea contra \ndixisset praebuissetque materiem obtrectatoribus arguendae \nsententiae. cur enim, si rem publicam egere libertate senatoria crederet, tam levia consectaretur? quin de bello aut \npace, de vectigalibus et legibus, quibusque aliis <res> Romana \ncontineretur, suaderet dissuaderetve? licere patribus, quoties \nius dicendae sententiae accepissent, quae vellent expromere \nrelationemque in ea postulare. an solum emendatione \ndignum, ne Syracusis spectacula largius ederentur: cetera \nper omnis imperii partis perinde egregia quam si non Nero \nsed Thrasea regimen eorum teneret? quod si summa dissimulatione transmitterentur, quanto magis inanibus abstinendum? Thrasea contra, rationem poscentibus amicis, \nnon praesentium ignarum respondebat eius modi consulta \ncorrigere, sed patrum honori dare, ut manifestum fieret \nmagnarum rerum curam non dissimulaturos qui animum \netiam levissimis adverterent."}, {"pb": {"@ed": "oct"}, "milestone": {"@n": "51", "@unit": "chapter"}, "#text": "Eodem anno crebris populi flagitationibus immodestiam publicanorum arguentis dubitavit Nero an cuncta \nvectigalia omitti iuberet idque pulcherrimum donum generi \nmortalium daret. sed impetum eius, multum prius laudata  \nmagnitudine animi, attinuere senatores, dissolutionem imperii docendo, si fructus quibus res publica sustineretur \ndeminuerentur: quippe sublatis portoriis sequens ut tributorum abolitio expostularetur. plerasque vectigalium societates a consulibus et tribunis plebei constitutas acri etiam \ntum populi Romani libertate; reliqua mox ita provisa ut \nratio quaestuum et necessitas erogationum inter se congrueret. temperandas plane publicanorum cupidines, ne per \ntot annos sine querela tolerata novis acerbitatibus ad \ninvidiam verterent."}, {"milestone": {"@n": "52", "@unit": "chapter"}, "#text": "Ergo edixit princeps ut leges cuiusque publici, \noccultae ad id tempus, proscriberentur; omissas petitiones \nnon ultra annum resumerent; Romae praetor, per provincias \nqui pro praetore aut consule essent iura adversus publicanos \nextra ordinem redderent; militibus immunitas servaretur, \nnisi in iis quae veno exercerent; aliaque admodum aequa \nquae brevi servata dein frustra habita sunt. manet tamen \nabolitio quadragesimae quinquagesimaeque et quae alia exactionibus inlicitis nomina publicani invenerant. temperata \napud transmarinas provincias frumenti subvectio, et ne \ncensibus negotiatorum naves adscriberentur tributumque pro \nillis penderent constitutum."}, {"pb": {"@ed": "oct"}, "milestone": {"@n": "53", "@unit": "chapter"}, "#text": "Reos ex provincia Africa, qui proconsulare imperium illic habuerant, Sulpicium Camerinum et Pompeium \nSilvanum absolvit Caesar, Camerinum adversus privatos et \npaucos, saevitiae magis quam captarum pecuniarum crimina \nobicientis: Silvanum magna vis accusatorum circumsteterat \nposcebatque tempus evocandorum testium; reus ilico defendi postulabat, valuitque pecuniosa orbitate et senecta \nquam ultra vitam eorum produxit quorum ambitu evaserat."}, {"milestone": {"@n": "54", "@unit": "chapter"}, "#text": "Quietae ad id tempus res in Germania fuerant, \ningenio ducum, qui pervulgatis triumphi insignibus maius \nex eo decus sperabant si pacem continuavissent. Paulinus \nPompeius et L. Vetus ea tempestate exercitui praeerant. \nne tamen segnem militem attinerent, ille inchoatum ante \ntres et sexaginta annos a Druso aggerem coercendo Rheno \nabsolvit, Vetus Mosellam atque <Ararim> facta inter utrumque \nfossa conectere parabat, ut copiae per mare, dein Rhodano \net Arare subvectae per eam fossam, mox fluvio Mosella in \nRhenum, exim Oceanum decurrerent, sublatisque itineris \ndifficultatibus navigabilia inter se Occidentis Septentrionisque litora fierent. invidit operi Aelius Gracilis Belgicae \nlegatus, deterrendo Veterem ne legiones alienae provinciae \ninferret studiaque Galliarum adfectaret, formidolosum id \nimperatori dictitans, quo plerumque prohibentur conatus \nhonesti."}, {"pb": {"@ed": "oct"}, "milestone": {"@n": "55", "@unit": "chapter"}, "#text": "Ceterum continuo exercituum otio fama incessit \nereptum ius legatis ducendi in hostem. eoque Frisii \niuventutem saltibus aut paludibus, imbellem aetatem per \nlacus admovere ripae agrosque vacuos et militum usui \nsepositos insedere, auctore Verrito et Malorige, qui \nnationem eam regebant in quantum Germani regnantur. \niamque fixerant domos, semina arvis intulerant utque \npatrium solum exercebant, cum Dubius Avitus, accepta \na Paulino provincia, minitando vim Romanam nisi abscederent Frisii veteres in locos aut novam sedem a Caesare \nimpetrarent, perpulit Verritum et Malorigem preces suscipere. profectique Romam dum aliis curis intentum \nNeronem opperiuntur, inter ea quae barbaris ostentantur \nintravere Pompei theatrum, quo magnitudinem populi  \nviserent. illic per otium (neque enim ludicris ignari \noblectabantur) dum consessum caveae, discrimina ordinum, quis eques, ubi senatus percontantur, advertere \nquosdam cultu externo in sedibus senatorum; et quinam \nforent rogitantes, postquam audiverant earum gentium \nlegatis id honoris datum quae virtute et amicitia Romana \npraecellerent, nullos mortalium armis aut fide ante \nGermanos esse exclamant degrediunturque et inter patres \nconsidunt. quod comiter a visentibus exceptum, quasi \nimpetus antiqui et bona aemulatio. Nero civitate Romana \nambos donavit, Frisios decedere agris iussit. atque illis \naspernantibus auxiliaris eques repente immissus necessitatem attulit, captis caesisve qui pervicacius restiterant."}, {"pb": {"@ed": "oct"}, "milestone": {"@n": "56", "@unit": "chapter"}, "#text": "Eosdem agros Ampsivarii occupavere, validior gens \nnon modo sua copia, sed adiacentium populorum miseratione, quia pulsi a Chaucis et sedis inopes tutum exilium \norabant. aderatque iis clarus per illas gentis et nobis \nquoque fidus nomine Boiocalus, vinctum se rebellione \nCherusca iussu Arminii referens, mox Tiberio, Germanico \nducibus stipendia meruisse, et quinquaginta annorum obsequio id quoque adiungere quod gentem suam dicioni \nnostrae subiceret. quo tantam partem campi iacere in \nquam pecora et armenta militum aliquando transmitterentur? servarent sane receptus gregibus inter hominum \nfamem, modo ne vastitatem et solitudinem mallent quam \namicos populos. Chamavorum quondam ea arva, mox \nTubantum et post Vsiporum fuisse. sicuti caelum deis, \nita terras generi mortalium datas; quaeque vacuae eas \npublicas esse. solem inde suspiciens et cetera sidera vocans  \nquasi coram interrogabat vellentne contueri inane solum: \npotius mare superfunderent adversus terrarum ereptores."}, {"milestone": {"@n": "57", "@unit": "chapter"}, "#text": "Et commotus his Avitus: patienda meliorum imperia; id dis quos implorarent placitum, ut arbitrium penes \nRomanos maneret quid darent quid adimerent, neque \nalios iudices quam se ipsos paterentur. haec in publicum \nAmpsivariis respondit, ipsi Boiocalo ob memoriam amicitiae \ndaturum agros. quod ille ut proditionis pretium aspernatus \naddidit 'deesse nobis terra in vitam, in qua moriamur, non \npotest': atque ita infensis utrimque animis discessum. illi \nBructeros, Tencteros, ulteriores etiam nationes socias bello \nvocabant: Avitus scripto ad Curtilium Manciam superioris \nexercitus legatum, ut Rhenum transgressus arma a tergo \nostenderet, ipse legiones in agrum Tencterum induxit, \nexcidium minitans ni causam suam dissociarent. igitur \nabsistentibus his pari metu exterriti Bructeri; et ceteris \nquoque aliena pericula deserentibus sola Ampsivariorum \ngens retro ad Vsipos et Tubantes concessit. quorum terris \nexacti cum Chattos, dein Cheruscos petissent, errore longo \nhospites, egeni, hostes in alieno quod iuventutis erat caeduntur, imbellis aetas in praedam divisa est."}, {"pb": {"@ed": "oct"}, "milestone": {"@n": "58", "@unit": "chapter"}, "#text": "Eadem aestate inter Hermunduros Chattosque certatum magno proelio, dum flumen gignendo sale fecundum \net conterminum vi trahunt, super libidinem cuncta armis \nagendi religione insita, eos maxime locos propinquare caelo \nprecesque mortalium a deis nusquam propius audiri. inde \nindulgentia numinum illo in amne illisque silvis salem provenire, non ut alias apud gentis eluvie maris arescente unda,  \nsed super ardentem arborum struem fusa ex contrariis inter \nse elementis, igne atque aquis, concretum. sed bellum \nHermunduris prosperum, Chattis exitiosius fuit, quia \nvictores diversam aciem Marti ac Mercurio sacravere, quo \nvoto equi viri, cuncta [victa] occidioni dantur. et minae \nquidem hostiles in ipsos vertebant. sed civitas Vbiorum \nsocia nobis malo improviso adflicta est. nam ignes terra \nediti villas arva vicos passim corripiebant ferebanturque in \nipsa conditae nuper coloniae moenia. neque extingui \npoterant, non si imbres caderent, non fluvialibus aquis aut \nquo alio humore, donec inopia remedii et ira cladis \nagrestes quidam eminus saxa iacere, dein resistentibus \nflammis propius suggressi ictu fustium aliisque verberibus \nut feras absterrebant: postremo tegmina corpori derepta \niniciunt, quanto magis profana et usu polluta, tanto magis \noppressura ignis."}, "Eodem anno Ruminalem arborem in comitio, quae \noctingentos et triginta ante annos Remi Romulique infantiam texerat, mortuis ramalibus et arescente trunco deminutam prodigii loco habitum est, donec in novos fetus \nrevivesceret."]}, {"@type": "book", "@n": "14", "head": "LIBER XIV", "milestone": {"@n": "1", "@unit": "chapter"}, "p": [{"pb": {"@ed": "oct"}, "milestone": {"@n": "2", "@unit": "chapter"}, "#text": "Gaio Vipstano <C.> Fonteio consulibus diu meditatum \nscelus non ultra Nero distulit, vetustate imperii coalita \naudacia et flagrantior in dies amore Poppaeae, quae sibi  \nmatrimonium et discidium Octaviae incolumi Agrippina \nhaud sperans crebris criminationibus, aliquando per facetias \nincusaret principem et pupillum vocaret, qui iussis alienis \nobnoxius non modo imperii sed libertatis etiam indigeret. \ncur enim differri nuptias suas? formam scilicet displicere et \ntriumphalis avos. an fecunditatem et verum animum? timeri \nne uxor saltem iniurias patrum, iram populi adversus superbiam avaritiamque matris aperiat. quod si nurum Agrippina \nnon nisi filio infestam ferre posset, redderetur ipsa Othonis \nconiugio: ituram quoquo terrarum, ubi audiret potius contumelias imperatoris quam viseret periculis eius immixta. \nhaec atque talia lacrimis et arte adulterae penetrantia nemo \nprohibebat, cupientibus cunctis infringi potentiam matris \net credente nullo usque ad caedem eius duratura filii \nodia."}, {"pb": {"@ed": "oct"}, "milestone": {"@n": "3", "@unit": "chapter"}, "#text": "Tradit Cluvius ardore retinendae Agrippinam potentiae eo usque provectam ut medio diei, cum id temporis \nNero per vinum et epulas incalesceret, offerret se saepius \ntemulento comptam et incesto paratam; iamque lasciva \noscula et praenuntias flagitii blanditias adnotantibus proximis, Senecam contra muliebris inlecebras subsidium a \nfemina petivisse, immissamque Acten libertam quae simul \nsuo periculo et infamia Neronis anxia deferret pervulgatum \nesse incestum gloriante matre, nec toleraturos milites profani principis imperium. Fabius Rusticus non Agrippinae \nsed Neroni cupitum id memorat eiusdemque libertae astu \ndisiectum. sed quae Cluvius eadem ceteri quoque auctores \nprodidere, et fama huc inclinat, seu concepit animo tantum \nimmanitatis Agrippina, seu credibilior novae libidinis meditatio in ea visa est quae puellaribus annis stuprum cum \nLepido spe dominationis admiserat, pari cupidine usque ad  \nlibita Pallantis provoluta et exercita ad omne flagitium \npatrui nuptiis."}, {"milestone": {"@n": "4", "@unit": "chapter"}, "#text": "Igitur Nero vitare secretos eius congressus, abscedentem in hortos aut Tusculanum vel Antiatem in agrum \nlaudare quod otium capesseret. postremo, ubicumque \nhaberetur, praegravem ratus interficere constituit, hactenus \nconsultans, veneno an ferro vel qua alia vi. placuitque \nprimo venenum. sed inter epulas principis si daretur, referri ad casum non poterat tali iam Britannici exitio; et \nministros temptare arduum videbatur mulieris usu scelerum \nadversus insidias intentae; atque ipsa praesumendo remedia \nmunierat corpus. ferrum et caedes quonam modo occultaretur nemo reperiebat; et ne quis illi tanto facinori delectus \niussa sperneret metuebat. obtulit ingenium Anicetus libertus, classi apud Misenum praefectus et pueritiae Neronis \neducator ac mutuis odiis Agrippinae invisus. ergo navem \nposse componi docet cuius pars ipso in mari per artem \nsoluta effunderet ignaram: nihil tam capax fortuitorum \nquam mare; et si naufragio intercepta sit, quem adeo \niniquum ut sceleri adsignet quod venti et fluctus deliquerint? additurum principem defunctae templum et aras et \ncetera ostentandae pietati."}, {"pb": {"@ed": "oct"}, "milestone": {"@n": "5", "@unit": "chapter"}, "#text": "Placuit sollertia, tempore etiam iuta, quando Quinquatruum festos dies apud Baias frequentabat. illuc matrem \nelicit, ferendas parentium iracundias et placandum animum \ndictitans quo rumorem reconciliationis efficeret acciperetque Agrippina facili feminarum credulitate ad gaudia. \nvenientem dehinc obvius in litora (nam Antio adventabat) \nexcepit manu et complexu ducitque Baulos. id villae \nnomen est quae promunturium Misenum inter et Baianum \nlacum flexo mari adluitur. stabat inter alias navis ornatior,  \ntamquam id quoque honori matris daretur: quippe sueverat \ntriremi et classiariorum remigio vehi. ac tum invitata ad \nepulas erat ut occultando facinori nox adhiberetur. satis \nconstitit extitisse proditorem et Agrippinam auditis insidiis, \nan crederet ambiguam, gestamine sellae Baias pervectam. \nibi blandimentum sublevavit metum: comiter excepta \nsuperque ipsum conlocata. iam pluribus sermonibus modo \nfamiliaritate iuvenili Nero et rursus adductus, quasi seria \nconsociaret, tracto in longum convictu, prosequitur abeuntem, artius oculis et pectori haerens, sive explenda simulatione, seu periturae matris supremus aspectus quamvis \nferum animum retinebat."}, {"pb": {"@ed": "oct"}, "milestone": {"@n": "6", "@unit": "chapter"}, "#text": "Noctem sideribus inlustrem et placido mari quietam \nquasi convincendum ad scelus dii praebuere. nec multum \nerat progressa navis, duobus e numero familiarium Agrippinam comitantibus, ex quis Crepereius Gallus haud procul \ngubernaculis adstabat, Acerronia super pedes cubitantis \nreclinis paenitentiam filii et reciperatam matris gratiam per \ngaudium memorabat, cum dato signo ruere tectum loci \nmulto plumbo grave, pressusque Crepereius et statim exanimatus est: Agrippina et Acerronia eminentibus lecti parietibus ac forte validioribus quam ut oneri cederent protectae \nsunt. nec dissolutio navigii sequebatur, turbatis omnibus \net quod plerique ignari etiam conscios impediebant. visum \ndehinc remigibus unum in latus inclinare atque ita navem \nsubmergere: sed neque ipsis promptus in rem subitam consensus, et alii contra nitentes dedere facultatem lenioris in \nmare iactus. verum Acerronia, imprudentia dum se Agrippinam esse utque subveniretur matri principis clamitat, \ncontis et remis et quae fors obtulerat navalibus telis conficitur: Agrippina silens eoque minus adgnita (unum tamen  \nvulnus umero excepit) nando, deinde occursu lenunculorum \nLucrinum in lacum vecta villae suae infertur."}, {"milestone": {"@n": "7", "@unit": "chapter"}, "#text": "Illic reputans ideo se fallacibus litteris accitam et \nhonore praecipuo habitam, quodque litus iuxta non ventis \nacta, non saxis impulsa navis summa sui parte veluti terrestre \nmachinamentum concidisset; observans etiam Acerroniae \nnecem, simul suum vulnus aspiciens, solum insidiarum \nremedium esse, si non intellegerentur; misitque libertum \nAgerinum qui nuntiaret filio benignitate deum et fortuna \neius evasisse gravem casum; orare ut quamvis periculo \nmatris exterritus visendi curam differret; sibi ad praesens \nquiete opus. atque interim securitate simulata medicamina \nvulneri et fomenta corpori adhibet; testamentum Acerroniae \nrequiri bonaque obsignari iubet, id tantum non per simulationem."}, {"pb": {"@ed": "oct"}, "milestone": {"@n": "8", "@unit": "chapter"}, "#text": "At Neroni nuntios patrati facinoris opperienti adfertur \nevasisse ictu levi sauciam et hactenus adito discrimine ne \nauctor dubitaretur. tum pavore exanimis et iam iamque \nadfore obtestans vindictae properam, sive servitia armaret \nvel militem accenderet, sive ad senatum et populum pervaderet, naufragium et vulnus et interfectos amicos obiciendo: \nquod contra subsidium sibi? nisi quid Burrus et Seneca; \nquos expergens statim acciverat, incertum an et ante gnaros. \nigitur longum utriusque silentium, ne inriti dissuaderent, \nan eo descensum credebant <ut>, nisi praeveniretur Agrippina, \npereundum Neroni esset. post Seneca hactenus promptius \n<ut> respiceret Burrum ac sciscitaretur an militi imperanda \ncaedes esset. ille praetorianos toti Caesarum domui obstrictos memoresque Germanici nihil adversus progeniem  \neius atrox ausuros respondit: perpetraret Anicetus promissa. \nqui nihil cunctatus poscit summam sceleris. ad eam vocem \nNero illo sibi die dari imperium auctoremque tanti muneris \nlibertum profitetur: iret propere duceretque promptissimos \nad iussa. ipse audito venisse missu Agrippinae nuntium \nAgerinum, scaenam ultro criminis parat gladiumque, dum \nmandata perfert, abicit inter pedes eius, tum quasi deprehenso vincla inici iubet, ut exitium principis molitam matrem \net pudore deprehensi sceleris sponte mortem sumpsisse \nconfingeret."}, {"pb": {"@ed": "oct"}, "milestone": {"@n": "9", "@unit": "chapter"}, "#text": "Interim vulgato Agrippinae periculo, quasi casu evenisset, ut quisque acceperat, decurrere ad litus. hi molium \nobiectus, hi proximas scaphas scandere; alii quantum corpus sinebat vadere in mare; quidam manus protendere; \nquestibus, votis, clamore diversa rogitantium aut incerta \nrespondentium omnis ora compleri; adfluere ingens multitudo cum luminibus, atque ubi incolumem esse pernotuit, ut \nad gratandum sese expedire, donec aspectu armati et minitantis agminis disiecti sunt. Anicetus villam statione circumdat refractaque ianua obvios servorum abripit, donec ad \nforis cubiculi veniret; cui pauci adstabant, ceteris terrore \ninrumpentium exterritis. cubiculo modicum lumen inerat \net ancillarum una, magis ac magis anxia Agrippina quod \nnemo a filio ac ne Agerinus quidem: aliam fore laetae rei \nfaciem; nunc solitudinem ac repentinos strepitus et extremi \nmali indicia. abeunte dehinc ancilla 'tu quoque me deseris' \nprolocuta respicit Anicetum trierarcho Herculeio et Obarito \ncenturione classiario comitatum: ac, si ad visendum venisset, \nrefotam nuntiaret, sin facinus patraturus, nihil se de filio \ncredere; non imperatum parricidium. circumsistunt lectum  \npercussores et prior trierarchus fusti caput eius adflixit. iam \nin mortem centurioni ferrum destringenti protendens uterum \n'ventrem feri' exclamavit multisque vulneribus confecta est."}, {"milestone": {"@n": "10", "@unit": "chapter"}, "#text": "Haec consensu produntur. aspexeritne matrem exanimem Nero et formam corporis eius laudaverit, sunt qui \ntradiderint, sunt qui abnuant. cremata est nocte eadem convivali lecto et exequiis vilibus; neque, dum Nero rerum potiebatur, congesta aut clausa humus. mox domesticorum \ncura levem tumulum accepit, viam Miseni propter et villam \nCaesaris dictatoris quae subiectos sinus editissima prospectat. \naccenso rogo libertus eius cognomento Mnester <se> ipse ferro \ntransegit, incertum caritate in patronam an metu exitii. \nhunc sui finem multos ante annos crediderat Agrippina \ncontempseratque. nam consulenti super Nerone responderunt Chaldaei fore ut imperaret matremque occideret; \natque illa 'occidat' inquit, 'dum imperet.'"}, {"pb": {"@ed": "oct"}, "milestone": {"@n": "11", "@unit": "chapter"}, "#text": "Sed a Caesare perfecto demum scelere magnitudo \neius intellecta est. reliquo noctis modo per silentium \ndefixus, saepius pavore exsurgens et mentis inops lucem \nopperiebatur tamquam exitium adlaturam. atque eum \nauctore Burro prima centurionum tribunorumque adulatio \nad spem firmavit, prensantium manum gratantiumque quod \ndiscrimen improvisum et matris facinus evasisset. amici \ndehinc adire templa et coepto exemplo proxima Campaniae \nmunicipia victimis et legationibus laetitiam testari: ipse \ndiversa simulatione maestus et quasi incolumitati suae \ninfensus ac morti parentis inlacrimans. quia tamen non, ut \nhominum vultus, ita locorum facies mutantur, obversabaturque maris illius et litorum gravis aspectus (et erant qui \ncrederent sonitum tubae collibus circum editis planctusque  \ntumulo matris audiri), Neapolim concessit litterasque ad \nsenatum misit quarum summa erat repertum cum ferro \npercussorem Agerinum, ex intimis Agrippinae libertis, et \nluisse eam poenas conscientia quasi scelus paravisset."}, {"milestone": {"@n": "12", "@unit": "chapter"}, "#text": "Adiciebat crimina longius repetita, quod consortium \nimperii iuraturasque in feminae verba praetorias cohortis \nidemque dedecus senatus et populi speravisset, ac postquam \nfrustra habita sit, infensa militi patribusque et plebi dissuasisset donativum et congiarium periculaque viris inlustribus \nstruxisset. quanto suo labore perpetratum ne inrumperet \ncuriam, ne gentibus externis responsa daret. temporum \nquoque Claudianorum obliqua insectatione cuncta eius \ndominationis flagitia in matrem transtulit, publica fortuna \nextinctam referens. namque et naufragium narrabat: quod \nfortuitum fuisse quis adeo hebes inveniretur ut crederet? \naut a muliere naufraga missum cum telo unum qui cohortis \net classis imperatoris perfringeret? ergo non iam Nero, cuius \nimmanitas omnium questus antibat, sed Seneca adverso \nrumore erat quod oratione tali confessionem scripsisset."}, {"pb": {"@ed": "oct"}, "milestone": {"@n": "13", "@unit": "chapter"}, "#text": "Miro tamen certamine procerum decernuntur supplicationes apud omnia pulvinaria, utque Quinquatrus quibus \napertae insidiae essent ludis annuis celebrarentur; aureum \nMinervae simulacrum in curia et iuxta principis imago statuerentur; dies natalis Agrippinae inter nefastos esset. \nThrasea Paetus silentio vel brevi adsensu priores adulationes \ntransmittere solitus exiit tum senatu ac sibi causam periculi \nfecit, ceteris libertatis initium non praebuit. prodigia quoque \ncrebra et inrita intercessere: anguem enixa mulier et alia in \nconcubitu mariti fulmine exanimata; iam sol repente obscu-  \nratus et tactae de caelo quattuordecim urbis regiones. quae \nadeo sine cura deum eveniebant ut multos post annos Nero \nimperium et scelera continuaverit. ceterum quo gravaret \ninvidiam matris eaque demota auctam lenitatem suam testificaretur, feminas inlustris Iuniam et Calpurniam, praetura \nfunctos Valerium Capitonem et Licinium Gabolum sedibus \npatriis reddidit, ab Agrippina olim pulsos. etiam Lolliae \nPaulinae cineres reportari sepulcrumque extrui permisit; \nquosque ipse nuper relegaverat, Iturium et Calvisium poena \nexolvit. nam Silana fato functa erat, longinquo ab exilio \nTarentum regressa labante iam Agrippina, cuius inimicitiis \nconciderat, vel mitigata."}, {"milestone": {"@n": "14", "@unit": "chapter"}, "#text": "Tamen cunctari in oppidis Campaniae, quonam modo \nurbem ingrederetur, an obsequium senatus, an studia plebis \nreperiret anxius: contra deterrimus quisque, quorum non \nalia regia fecundior extitit, invisum Agrippinae nomen et \nmorte eius accensum populi favorem disserunt: iret intrepidus et venerationem sui coram experiretur; simul praegredi \nexposcunt. et promptiora quam promiserant inveniunt, \nobvias tribus, festo cultu senatum, coniugum ac liberorum \nagmina per sexum et aetatem disposita, extructos, qua incederet, spectaculorum gradus, quo modo triumphi visuntur. \nhinc superbus ac publici servitii victor Capitolium adiit, \ngrates exolvit seque in omnis libidines effudit quas male \ncoercitas qualiscumque matris reverentia tardaverat."}, {"pb": {"@ed": "oct"}, "milestone": {"@n": "15", "@unit": "chapter"}, "#text": "Vetus illi cupido erat curriculo quadrigarum insistere \nnec minus foedum studium cithara ludicrum in modum canere. concertare equis regium et antiquis ducibus factitatum \nmemorabat idque vatum laudibus celebre et deorum honori  \ndatum. enimvero cantus Apollini sacros, talique ornatu adstare non modo Graecis in urbibus sed Romana apud \ntempla numen praecipuum et praescium. nec iam sisti \npoterat, cum Senecae ac Burro visum ne utraque pervinceret \nalterum concedere. clausumque valle Vaticana spatium in \nquo equos regeret haud promisco spectaculo: mox ultro \nvocari populus Romanus laudibusque extollere, ut est vulgus \ncupiens voluptatum et, si eodem princeps trahat, laetum. \nceterum evulgatus pudor non satietatem, ut rebantur, sed \nincitamentum attulit. ratusque dedecus molliri, si pluris \nfoedasset, nobilium familiarum posteros egestate venalis in \nscaenam deduxit; quos fato perfunctos ne nominatim tradam, \nmaioribus eorum tribuendum puto. nam et eius flagitium \nest qui pecuniam ob delicta potius dedit quam ne delinquerent. notos quoque equites Romanos operas arenae promittere subegit donis ingentibus, nisi quod merces ab eo qui \niubere potest vim necessitatis adfert."}, {"pb": {"@ed": "oct"}, "milestone": {"@n": "16", "@unit": "chapter"}, "#text": "Ne tamen adhuc publico theatro dehonestaretur, \ninstituit ludos Iuvenalium vocabulo, in quos passim nomina \ndata. non nobilitas cuiquam, non aetas aut acti honores \nimpedimento, quo minus Graeci Latinive histrionis artem \nexercerent usque ad gestus modosque haud virilis. quin et \nfeminae inlustres deformia meditari; extructaque apud \nnemus, quod navali stagno circumposuit Augustus, conventicula et cauponae et posita veno inritamenta luxui. dabanturque stipes quas boni necessitate, intemperantes gloria \nconsumerent. inde gliscere flagitia et infamia, nec ulla \nmoribus olim corruptis plus libidinum circumdedit quam \nilla conluvies. vix artibus honestis pudor retinetur, nedum \ninter certamina vitiorum pudicitia aut modestia aut quicquam \nprobi moris reservaretur. postremus ipse scaenam incedit,  \nmulta cura temptans citharam et praemeditans adsistentibus \nphonascis. accesserat cohors militum, centuriones tribunique \net maerens Burrus ac laudans. tuncque primum conscripti \nsunt equites Romani cognomento Augustianorum, aetate ac \nrobore conspicui et pars ingenio procaces, alii in spem \npotentiae. ii dies ac noctes plausibus personare, formam \nprincipis vocemque deum vocabulis appellantes; quasi per \nvirtutem clari honoratique agere."}, {"milestone": {"@n": "17", "@unit": "chapter"}, "#text": "Ne tamen ludicrae tantum imperatoris artes notescerent, carminum quoque studium adfectavit, contractis quibus \naliqua pangendi facultas necdum insignis erat. hi cenati \nconsidere simul et adlatos vel ibidem repertos versus \nconectere atque ipsius verba quoquo modo prolata supplere, \nquod species ipsa carminum docet, non impetu et instinctu \nnec ore uno fluens. etiam sapientiae doctoribus tempus \nimpertiebat post epulas, utque contraria adseverantium \ndiscordia frueretur. nec deerant qui ore vultuque tristi \ninter oblectamenta regia spectari cuperent."}, {"pb": {"@ed": "oct"}, "milestone": {"@n": "18", "@unit": "chapter"}, "#text": "Sub idem tempus levi initio atrox caedes orta inter \ncolonos Nucerinos Pompeianosque gladiatorio spectaculo \nquod Livineius Regulus, quem motum senatu rettuli, edebat. \nquippe oppidana lascivia in vicem incessentes probra, dein \nsaxa, postremo ferrum sumpsere, validiore Pompeianorum \nplebe, apud quos spectaculum edebatur. ergo deportati sunt \nin urbem multi e Nucerinis trunco per vulnera corpore, ac \nplerique liberorum aut parentum mortis deflebant. cuius \nrei iudicium princeps senatui, senatus consulibus permisit.  \net rursus re ad patres relata, prohibiti publice in decem \nannos eius modi coetu Pompeiani collegiaque quae contra \nleges instituerant dissoluta; Livineius et qui alii seditionem \nconciverant exilio multati sunt."}, {"milestone": {"@n": "19", "@unit": "chapter"}, "#text": "Motus senatu et Pedius Blaesus, accusantibus Cyrenensibus violatum ab eo thesaurum Aesculapii dilectumque \nmilitarem pretio et ambitione corruptum. idem Cyrenenses \nreum agebant Acilium Strabonem, praetoria potestate usum \net missum disceptatorem a Claudio agrorum, quos regis \nApionis quondam avitos et populo Romano cum regno \nrelictos proximus quisque possessor invaserant, diutinaque \nlicentia et iniuria quasi iure et aequo nitebantur. igitur \nabiudicatis agris orta adversus iudicem invidia; et senatus \nignota sibi esse mandata Claudii et consulendum principem \nrespondit. Nero probata Strabonis sententia se nihilo minus \nsubvenire sociis et usurpata concedere scripsit."}, {"milestone": {"@n": "20", "@unit": "chapter"}, "#text": "Sequuntur virorum inlustrium mortes, Domitii Afri \net M. Servilii, qui summis honoribus et multa eloquentia \nviguerant, ille orando causas, Servilius diu foro, mox tradendis \nrebus Romanis celebris et elegantia vitae quam clariorem \neffecit, ut par ingenio, ita morum diversus."}, {"pb": {"@ed": "oct"}, "milestone": {"@n": "21", "@unit": "chapter"}, "#text": "Nerone quartum Cornelio Cosso consulibus quinquennale ludicrum Romae institutum est ad morem Graeci certaminis, varia fama, ut cuncta ferme nova. quippe erant qui \nGn. quoque Pompeium incusatum a senioribus ferrent quod \nmansuram theatri sedem posuisset. nam antea subitariis \ngradibus et scaena in tempus structa ludos edi solitos, vel \nsi vetustiora repetas, stantem populum spectavisse, ne, si \nconsideret theatro, dies totos ignavia continuaret. spectaculorum quidem antiquitas servaretur, quoties praetores  \nederent, nulla cuiquam civium necessitate certandi. ceterum \nabolitos paulatim patrios mores funditus everti per accitam \nlasciviam, ut quod usquam corrumpi et corrumpere queat in \nurbe visatur, degeneretque studiis externis iuventus, gymnasia \net otia et turpis amores exercendo, principe et senatu auctoribus, qui non modo licentiam vitiis permiserint, sed vim \nadhibeant <ut> proceres Romani specie orationum et carminum \nscaena polluantur. quid superesse nisi ut corpora quoque \nnudent et caestus adsumant easque pugnas pro militia et \narmis meditentur? an iustitiam auctum iri et decurias \nequitum egregium iudicandi munus expleturos, si fractos \nsonos et dulcedinem vocum perite audissent? noctes quoque \ndedecori adiectas ne quod tempus pudori relinquatur, sed \ncoetu promisco, quod perditissimus quisque per diem concupiverit, per tenebras audeat."}, {"pb": {"@ed": "oct"}, "milestone": {"@n": "22", "@unit": "chapter"}, "#text": "Pluribus ipsa licentia placebat, ac tamen honesta \nnomina praetendebant. maiores quoque non abhorruisse \nspectaculorum oblectamentis pro fortuna quae tum erat, \neoque a Tuscis accitos histriones, a Thuriis equorum certamina; et possessa Achaia Asiaque ludos curatius editos, nec \nquemquam Romae honesto loco ortum ad theatralis artes \ndegeneravisse, ducentis iam annis a L. Mummii triumpho \nqui primus id genus spectaculi in urbe praebuerit. sed et \nconsultum parsimoniae quod perpetua sedes theatro locata \nsit potius quam immenso sumptu singulos per annos consurgeret ac destrueretur. nec perinde magistratus rem \nfamiliarem exhausturos aut populo efflagitandi Graeca certamina <a> magistratibus causam fore, cum eo sumptu res publica fungatur. oratorum ac vatum victorias incitamentum \ningeniis adlaturas; nec cuiquam iudici grave auris studiis  \nhonestis et voluptatibus concessis impertire. laetitiae magis \nquam lasciviae dari paucas totius quinquennii noctes, quibus \ntanta luce ignium nihil inlicitum occultari queat. sane nullo \ninsigni dehonestamento id spectaculum transiit; ac ne \nmodica quidem studia plebis exarsere, quia redditi quamquam \nscaenae pantomimi certaminibus sacris prohibebantur. \neloquentiae primas nemo tulit, sed victorem esse Caesarem \npronuntiatum. Graeci amictus quis per eos dies plerique \nincesserant tum exoleverunt."}, "Inter quae sidus cometes effulsit; de quo vulgi opinio \nest tamquam mutationem regis portendat. igitur quasi iam \ndepulso Nerone, quisnam deligeretur anquirebant; et omnium ore Rubellius Plautus celebratur, cui nobilitas per \nmatrem ex Iulia familia. ipse placita maiorum colebat, \nhabitu severo, casta et secreta domo, quantoque metu \noccultior, tanto plus famae adeptus. auxit rumorem pari \nvanitate orta interpretatio fulguris. nam quia discumbentis \nNeronis apud Simbruina stagna <in villa> cui Sublaqueum \nnomen est ictae dapes mensaque disiecta erat idque finibus \nTiburtum acciderat, unde paterna Plauto origo, hunc illum \nnumine deum destinari credebant, fovebantque multi quibus \nnova et ancipitia praecolere avida et plerumque fallax \nambitio est. ergo permotus his Nero componit ad Plautum \nlitteras, consuleret quieti urbis seque prava diffamantibus \nsubtraheret: esse illi per Asiam avitos agros in quibus tuta \net inturbida iuventa frueretur. ita illuc cum coniuge Antistia \net paucis familiarium concessit.", {"pb": {"@ed": "oct"}, "milestone": {"@n": "23", "@unit": "chapter"}, "#text": "Isdem diebus nimia luxus cupido infamiam et periculum \nNeroni tulit, quia fontem aquae Marciae ad urbem deductae  \nnando incesserat; videbaturque potus sacros et caerimoniam \nloci corpore loto polluisse. secutaque anceps valetudo iram \ndeum adfirmavit."}, {"milestone": {"@n": "24", "@unit": "chapter"}, "#text": "At Corbulo post deleta Artaxata utendum recenti \nterrore ratus ad occupanda Tigranocerta, quibus excisis \nmetum hostium intenderet vel, si pepercisset, clementiae \nfamam adipisceretur, illuc pergit, non infenso exercitu ne \nspem veniae auferret, neque tamen remissa cura, gnarus \nfacilem mutatu gentem, ut segnem ad pericula ita infidam \nad occasiones. barbari, pro ingenio quisque, alii preces \nofferre, quidam deserere vicos et in avia digredi; ac fuere \nqui se speluncis et carissima secum abderent. igitur dux \nRomanus diversis artibus, misericordia adversum supplices, \nceleritate adversus profugos, immitis iis qui latebras insederant \nora et exitus specuum sarmentis virgultisque completos igni \nexurit. atque illum finis suos praegredientem incursavere \nMardi, latrociniis exerciti contraque inrumpentem montibus \ndefensi; quos Corbulo immissis Hiberis vastavit hostilemque \naudaciam externo sanguine ultus est."}, {"pb": {"@ed": "oct"}, "milestone": {"@n": "25", "@unit": "chapter"}, "#text": "Ipse exercitusque ut nullis ex proelio damnis ita \nper inopiam et labores fatiscebant, carne pecudum propulsare famem adacti; ad hoc penuria aquae, fervida aestas, \nlonginqua itinera sola ducis patientia mitigabantur, eadem \npluraque gregario milite tolerantis. ventum dehinc in locos \ncultos demessaeque segetes, et ex duobus castellis in quae \nconfugerant Armenii alterum impetu captum; qui primam \nvim depulerant, obsidione coguntur. unde in regionem \nTauraunitium transgressus improvisum periculum vitavit. \nnam haud procul tentorio eius non ignobilis barbarus cum \ntelo repertus ordinem insidiarum seque auctorem et socios \nper tormenta edidit, convictique et puniti sunt qui specie  \namicitiae dolum parabant. nec multo post legati Tigranocerta missi patere moenia adferunt, intentos popularis ad \niussa: simul hospitale donum, coronam auream, tradebant. \naccepitque cum honore, nec quicquam urbi detractum quo \npromptius obsequium integri retinerent."}, {"milestone": {"@n": "26", "@unit": "chapter"}, "#text": "At praesidium Legerda quod ferox iuventus clauserat \nnon sine certamine expugnatum est: nam et proelium pro \nmuris ausi erant et pulsi intra munimenta aggeri demum \net inrumpentium armis cessere. quae facilius proveniebant, \nquia Parthi Hyrcano bello distinebantur. miserantque Hyrcani ad principem Romanum societatem oratum, attineri \na se Vologesen pro pignore amicitiae ostentantes. eos \nregredientis Corbulo, ne Euphraten transgressi hostium \ncustodiis circumvenirentur, dato praesidio ad litora maris \nrubri deduxit, unde vitatis Parthorum finibus patrias in \nsedes remeavere."}, {"pb": {"@ed": "oct"}, "milestone": {"@n": "27", "@unit": "chapter"}, "#text": "Quin et Tiridaten per Medos extrema Armeniae \nintrantem praemisso cum auxiliis Verulano legato atque \nipse legionibus citis abire procul ac spem belli amittere \nsubegit; quosque nobis aversos animis cognoverat, caedibus \net incendiis perpopulatus possessionem Armeniae usurpabat, \ncum advenit Tigranes a Nerone ad capessendum imperium \ndelectus, Cappadocum ex nobilitate, regis Archelai nepos, \nsed quod diu obses apud urbem fuerat, usque ad servilem \npatientiam demissus. nec consensu acceptus, durante apud \nquosdam favore Arsacidarum: at plerique superbiam Parthorum perosi datum a Romanis regem malebant. additum \net praesidium mille legionarii, tres sociorum cohortes duae-  \nque equitum alae, et quo facilius novum regnum tueretur, \npars Armeniae, ut cuique finitima, Pharasmani Polemonique \net Aristobulo atque Antiocho parere iussae sunt. Corbulo \nin Syriam abscessit, morte Vmmidii legati vacuam ac sibi \npermissam."}, {"milestone": {"@n": "28", "@unit": "chapter"}, "#text": "Eodem anno ex inlustribus Asiae urbibus Laodicea \ntremore terrae prolapsa nullo <a> nobis remedio propriis \nopibus revaluit. at in Italia vetus oppidum Puteoli ius \ncoloniae et cognomentum a Nerone apiscuntur. veterani \nTarentum et Antium adscripti non tamen infrequentiae \nlocorum subvenere, dilapsis pluribus in provincias in quibus \nstipendia expleverant; neque coniugiis suscipiendis neque \nalendis liberis sueti orbas sine posteris domos relinquebant. \nnon enim, ut olim, universae legiones deducebantur cum \ntribunis et centurionibus et sui cuiusque ordinis militibus ut \nconsensu et caritate rem publicam efficerent, sed ignoti \ninter se, diversis manipulis, sine rectore, sine adfectibus \nmutuis, quasi ex alio genere mortalium repente in unum \ncollecti, numerus magis quam colonia."}, {"pb": {"@ed": "oct"}, "milestone": {"@n": "29", "@unit": "chapter"}, "#text": "Comitia praetorum arbitrio senatus haberi solita, \nquod acriore ambitu exarserant, princeps composuit, tres \nqui supra numerum petebant legioni praeficiendo. auxitque patrum honorem statuendo ut, qui a privatis iudicibus \nad senatum provocavissent, eiusdem pecuniae periculum \nfacerent cuius si qui imperatorem appellarent; nam antea \nvacuum id solutumque poena fuerat. fine anni Vibius \nSecundus eques Romanus accusantibus Mauris repetundarum damnatur atque Italia exigitur, ne graviore poena \nadficeretur Vibii Crispi fratris opibus enisus."}, {"milestone": {"@n": "30", "@unit": "chapter"}, "#text": "Caesennio Paeto et Petronio Turpiliano consulibus \ngravis clades in Britannia accepta; in qua neque A. Didius \nlegatus, ut memoravi, nisi parta retinuerat, et successor \nVeranius modicis excursibus Siluras populatus, quin ultra \nbellum proferret, morte prohibitus est, magna, dum vixit, \nseveritatis fama, supremis testamenti verbis ambitionis manifestus: quippe multa in Neronem adulatione addidit subiecturum ei provinciam fuisse, si biennio proximo vixisset. \nsed tum Paulinus Suetonius obtinebat Britannos, scientia \nmilitiae et rumore populi qui neminem sine aemulo sinit, \nCorbulonis concertator, receptaeque Armeniae decus aequare domitis perduellibus cupiens. igitur Monam insulam, \nincolis validam et receptaculum perfugarum, adgredi parat, \nnavisque fabricatur plano alveo adversus breve et incertum. \nsic pedes: equites vado secuti aut altiores inter undas \nadnantes equis tramisere."}, {"milestone": {"@n": "31", "@unit": "chapter"}, "#text": "Stabat pro litore diversa acies, densa armis virisque, \nintercursantibus feminis; in modum Furiarum veste ferali, \ncrinibus deiectis faces praeferebant; Druidaeque circum, \npreces diras sublatis ad caelum manibus fundentes, novitate \naspectus perculere militem ut quasi haerentibus membris \nimmobile corpus vulneribus praeberent. dein cohortationibus ducis et se ipsi stimulantes ne muliebre et fanaticum \nagmen pavescerent, inferunt signa sternuntque obvios et \nigni suo involvunt. praesidium posthac impositum victis \nexcisique luci saevis superstitionibus sacri: nam cruore \ncaptivo adolere aras et hominum fibris consulere deos fas \nhabebant. haec agenti Suetonio repentina defectio provinciae nuntiatur."}, {"pb": {"@ed": "oct"}, "milestone": {"@n": "32", "@unit": "chapter"}, "#text": "Rex Icenorum Prasutagus, longa opulentia clarus,  \nCaesarem heredem duasque filias scripserat, tali obsequio \nratus regnumque et domum suam procul iniuria fore. quod \ncontra vertit, adeo ut regnum per centuriones, domus per \nservos velut capta vastarentur. iam primum uxor eius Boudicca verberibus adfecta et filiae stupro violatae sunt: praecipui quique Icenorum, quasi cunctam regionem muneri \naccepissent, avitis bonis exuuntur, et propinqui regis inter \nmancipia habebantur. qua contumelia et metu graviorum, \nquando in formam provinciae cesserant, rapiunt arma, commotis ad rebellationem Trinobantibus et qui alii nondum \nservitio fracti resumere libertatem occultis coniurationibus \npepigerant, acerrimo in veteranos odio. quippe in coloniam \nCamulodunum recens deducti pellebant domibus, exturbabant agris, captivos, servos appellando, foventibus impotentiam veteranorum militibus similitudine vitae et spe \neiusdem licentiae. ad hoc templum divo Claudio constitutum quasi arx aeternae dominationis aspiciebatur, delectique \nsacerdotes specie religionis omnis fortunas effundebant. \nnec arduum videbatur excindere coloniam nullis munimentis \nsaeptam; quod ducibus nostris parum provisum erat, dum \namoenitati prius quam usui consulitur."}, {"pb": {"@ed": "oct"}, "milestone": {"@n": "33", "@unit": "chapter"}, "#text": "Inter quae nulla palam causa delapsum Camuloduni \nsimulacrum Victoriae ac retro conversum quasi cederet \nhostibus. et feminae in furorem turbatae adesse exitium \ncanebant, externosque fremitus in curia eorum auditos; \nconsonuisse ululatibus theatrum visamque speciem in aestuario Tamesae subversae coloniae: iam Oceanus cruento \naspectu, dilabente aestu humanorum corporum effigies \nrelictae, ut Britannis ad spem, ita veteranis ad metum  \ntrahebantur. sed quia procul Suetonius aberat, petivere \na Cato Deciano procuratore auxilium. ille haud amplius \nquam ducentos sine iustis armis misit; et inerat modica \nmilitum manus. tutela templi freti et impedientibus qui \nocculti rebellionis conscii consilia turbabant, neque fossam \naut vallum praeduxerunt, neque motis senibus et feminis \niuventus sola restitit: quasi media pace incauti multitudine \nbarbarorum circumveniuntur. et cetera quidem impetu \ndirepta aut incensa sunt: templum in quo se miles conglobaverat biduo obsessum expugnatumque. et victor Britannus Petilio Ceriali, legato legionis nonae, in subsidium \nadventanti obvius fudit legionem et quod peditum interfecit: \nCerialis cum equitibus evasit in castra et munimentis \ndefensus est. qua clade et odiis provinciae quam avaritia \neius in bellum egerat trepidus procurator Catus in Galliam \ntransiit."}, {"pb": {"@ed": "oct"}, "milestone": {"@n": "34", "@unit": "chapter"}, "#text": "At Suetonius mira constantia medios inter hostis \nLondinium perrexit, cognomento quidem coloniae non \ninsigne, sed copia negotiatorum et commeatuum maxime \ncelebre. ibi ambiguus an illam sedem bello deligeret, circumspecta infrequentia militis, satisque magnis documentis \ntemeritatem Petilii coercitam, unius oppidi damno servare \nuniversa statuit. neque fletu et lacrimis auxilium eius \norantium flexus est quin daret profectionis signum et comitantis in partem agminis acciperet: si quos imbellis sexus \naut fessa aetas vel loci dulcedo attinuerat ab hoste oppressi \nsunt. eadem clades municipio Verulamio fuit, quia barbari \nomissis castellis praesidiisque militarium, quod uberrimum \nspolianti et defendentibus intutum, laeti praeda et laborum \nsegnes petebant. ad septuaginta milia civium et sociorum  \niis quae memoravi locis cecidisse constitit. neque enim \ncapere aut venundare aliudve quod belli commercium, sed \ncaedes patibula ignes cruces, tamquam reddituri supplicium \nat praerepta interim ultione, festinabant."}, {"milestone": {"@n": "35", "@unit": "chapter"}, "#text": "Iam Suetonio quarta decima legio cum vexillariis \nvicesimanis et <e> proximis auxiliares, decem ferme milia \narmatorum erant, cum omittere cunctationem et congredi \nacie parat. deligitque locum artis faucibus et a tergo silva \nclausum, satis cognito nihil hostium nisi in fronte et apertam planitiem esse sine metu insidiarum. igitur legionarius \nfrequens ordinibus, levis circum armatura, conglobatus pro \ncornibus eques adstitit. at Britannorum copiae passim per \ncatervas et turmas exultabant, quanta non alias multitudo, \net animo adeo feroci ut coniuges quoque testis victoriae \nsecum traherent plaustrisque imponerent quae super extremum ambitum campi posuerant."}, {"pb": {"@ed": "oct"}, "milestone": {"@n": "36", "@unit": "chapter"}, "#text": "Boudicca curru filias prae se vehens, ut quamque \nnationem accesserat, solitum quidem Britannis feminarum \nductu bellare testabatur, sed tunc non ut tantis maioribus \nortam regnum et opes, verum ut unam e vulgo libertatem \namissam, confectum verberibus corpus, contrectatam filiarum pudicitiam ulcisci. eo provectas Romanorum cupidines ut non corpora, ne senectam quidem aut virginitatem \nimpollutam relinquant. adesse tamen deos iustae vindictae: \ncecidisse legionem quae proelium ausa sit; ceteros castris \noccultari aut fugam circumspicere. ne strepitum quidem et \nclamorem tot milium, nedum impetus et manus perlaturos: \nsi copias armatorum, si causas belli secum expenderent, vincendum illa acie vel cadendum esse. id mulieri destinatum: \nviverent viri et servirent."}, {"milestone": {"@n": "37", "@unit": "chapter"}, "#text": "Ne Suetonius quidem in tanto discrimine silebat: \nquamquam confideret virtuti, tamen exhortationes et preces \nmiscebat ut spernerent sonores barbarorum et inanis minas: \nplus illic feminarum quam iuventutis aspici. imbellis, inermis \ncessuros statim ubi ferrum virtutemque vincentium toties \nfusi adgnovissent. etiam in multis legionibus paucos qui \nproelia profligarent; gloriaeque eorum accessurum quod \nmodica manus universi exercitus famam adipiscerentur. \nconferti tantum et pilis emissis post umbonibus et gladiis \nstragem caedemque continuarent, praedae immemores: parta \nvictoria cuncta ipsis cessura. is ardor verba ducis sequebatur, ita se ad intorquenda pila expedierat vetus miles et \nmulta proeliorum experientia ut certus eventus Suetonius \ndaret pugnae signum."}, {"pb": {"@ed": "oct"}, "milestone": {"@n": "38", "@unit": "chapter"}, "#text": "Ac primum legio gradu immota et angustias loci pro \nmunimento retinens, postquam in propius suggressos hostis \ncerto iactu tela exhauserat, velut cuneo erupit. idem auxiliarium impetus; et eques protentis hastis perfringit quod \nobvium et validum erat. ceteri terga praebuere, difficili \neffugio, quia circumiecta vehicula saepserant abitus. et \nmiles ne mulierum quidem neci temperabat, confixaque \ntelis etiam iumenta corporum cumulum auxerant. clara et \nantiquis victoriis par ea die laus parta: quippe sunt qui \npaulo minus quam octoginta milia Britannorum cecidisse \ntradant, militum quadringentis ferme interfectis nec multo \namplius vulneratis. Boudicca vitam veneno finivit. et \nPoenius Postumus, praefectus castrorum secundae legionis, \ncognitis quartadecimanorum vicesimanorumque prosperis \nrebus, quia pari gloria legionem suam fraudaverat abnue-  \nratque contra ritum militiae iussa ducis, se ipse gladio \ntransegit."}, {"milestone": {"@n": "39", "@unit": "chapter"}, "#text": "Contractus deinde omnis exercitus sub pellibus \nhabitus est ad reliqua belli perpetranda. auxitque copias \nCaesar missis ex Germania duobus legionariorum milibus, \nocto auxiliarium cohortibus ac mille equitibus; quorum \nadventu nonani legionario milite suppleti sunt, cohortes \nalaeque novis hibernaculis locatae quodque nationum ambiguum aut adversum fuerat igni atque ferro vastatum. \nsed nihil aeque quam fames adfligebat serendis frugibus \nincuriosos, et omni aetate ad bellum versa, dum nostros \ncommeatus sibi destinant. gentesque praeferoces tardius \nad pacem inclinabant, quia Iulius Classicianus, successor \nCato missus et Suetonio discors, bonum publicum privatis \nsimultatibus impediebat disperseratque novum legatum \nopperiendum esse, sine hostili ira et superbia victoris clementer deditis consulturum. simul in urbem mandabat, \nnullum proeliorum finem expectarent, nisi succederetur \nSuetonio, cuius adversa pravitati ipsius, prospera ad fortunam referebat."}, {"pb": {"@ed": "oct"}, "milestone": {"@n": "40", "@unit": "chapter"}, "#text": "Igitur ad spectandum Britanniae statum missus est \ne libertis Polyclitus, magna Neronis spe posse auctoritate \neius non modo inter legatum procuratoremque concordiam \ngigni, sed et rebellis barbarum animos pace componi. nec \ndefuit Polyclitus quo minus ingenti agmine Italiae Galliaeque \ngravis, postquam Oceanum transmiserat, militibus quoque \nnostris terribilis incederet. sed hostibus inrisui fuit apud \nquos flagrante etiam tum libertate nondum cognita libertinorum potentia erat; mirabanturque quod dux et exercitus  \ntanti belli confector servitiis oboedirent. cuncta tamen ad \nimperatorem in mollius relata; detentusque rebus gerundis \nSuetonius, quod postea paucas navis in litore remigiumque \nin iis amiserat, tamquam durante bello tradere exercitum \nPetronio Turpiliano qui iam consulatu abierat iubetur. is \nnon inritato hoste neque lacessitus honestum pacis nomen \nsegni otio imposuit."}, {"milestone": {"@n": "41", "@unit": "chapter"}, "#text": "Eodem anno Romae insignia scelera, alterum senatoris, servili alterum audacia, admissa sunt. Domitius \nBalbus erat praetorius, simul longa senecta, simul orbitate \net pecunia insidiis obnoxius. ei propinquus Valerius \nFabianus, capessendis honoribus destinatus, subdidit testamentum adscitis Vinicio Rufino et Terentio Lentino equitibus Romanis. illi Antonium Primum et Asinium Marcellum \nsociaverant. Antonius audacia promptus, Marcellus Asinio \nPollione proavo clarus neque morum spernendus habebatur \nnisi quod paupertatem praecipuum malorum credebat. \nigitur Fabianus tabulas sociis quos memoravi et aliis minus \ninlustribus obsignat. quod apud patres convictum et \nFabianus Antoniusque cum Rufino et Terentio lege \nCornelia damnantur. Marcellum memoria maiorum et \npreces Caesaris poenae magis quam infamiae exemere."}, {"pb": {"@ed": "oct"}, "milestone": {"@n": "42", "@unit": "chapter"}, "#text": "Perculit is dies Pompeium quoque Aelianum, iuvenem quaestorium, tamquam flagitiorum Fabiani gnarum, \neique Italia et Hispania in qua ortus erat interdictum est. \npari ignominia Valerius Ponticus adficitur quod reos ne \napud praefectum urbis arguerentur ad praetorem detulisset, \ninterim specie legum, mox praevaricando ultionem elusurus. \nadditur senatus consulto, qui talem operam emptitasset \nvendidissetve perinde poena teneretur ac publico iudicio \ncalumniae condemnatus."}, {"milestone": {"@n": "43", "@unit": "chapter"}, "#text": "Haud multo post praefectum urbis Pedanium Secundum servus ipsius interfecit, seu negata libertate cui \npretium pepigerat sive amore exoleti incensus et dominum \naemulum non tolerans. ceterum cum vetere ex more \nfamiliam omnem quae sub eodem tecto mansitaverat ad \nsupplicium agi oporteret, concursu plebis quae tot innoxios \nprotegebat usque ad seditionem ventum est senatusque \n<obsessus>, in quo ipso erant studia nimiam severitatem \naspernantium, pluribus nihil mutandum censentibus. ex \nquis C. Cassius sententiae loco in hunc modum disseruit:"}, {"pb": {"@ed": "oct"}, "milestone": {"@n": "44", "@unit": "chapter"}, "#text": "'Saepe numero, patres conscripti, in hoc ordine \ninterfui, cum contra instituta et leges maiorum nova senatus \ndecreta postularentur; neque sum adversatus, non quia dubitarem super omnibus negotiis melius atque rectius olim \nprovisum et quae converterentur <in> deterius mutari, sed ne \nnimio amore antiqui moris studium meum extollere viderer. \nsimul quidquid hoc in nobis auctoritatis est crebris contradictionibus destruendum non existimabam, ut maneret integrum si quando res publica consiliis eguisset. quod hodie \nvenit consulari viro domi suae interfecto per insidias servilis, \nquas nemo prohibuit aut prodidit quamvis nondum concusso \nsenatus consulto quod supplicium toti familiae minitabatur. \ndecernite hercule impunitatem: at quem dignitas sua \ndefendet, cum praefecto urbis non profuerit? quem numerus \nservorum tuebitur, cum Pedanium Secundum quadringenti \nnon protexerint? cui familia opem feret, quae ne in metu \nquidem pericula nostra advertit? an, ut quidam fingere non \nerubescunt, iniurias suas ultus est interfector, quia de paterna  \npecunia transegerat aut avitum mancipium detrahebatur? \npronuntiemus ultro dominum iure caesum videri."}, {"milestone": {"@n": "45", "@unit": "chapter"}, "#text": "Libet argumenta conquirere in eo quod sapientioribus \ndeliberatum est? sed et si nunc primum statuendum haberemus, creditisne servum interficiendi domini animum \nsumpsisse ut non vox minax excideret, nihil per temeritatem \nproloqueretur? sane consilium occultavit, telum inter ignaros \nparavit: num excubias transire, cubiculi foris recludere, \nlumen inferre, caedem patrare <poterat> omnibus nesciis? \nmulta sceleris indicia praeveniunt: servi si prodant possumus \nsinguli inter pluris, tuti inter anxios, postremo, si pereundum \nsit, non inulti inter nocentis agere. suspecta maioribus nostris \nfuerunt ingenia servorum etiam cum in agris aut domibus \nisdem nascerentur caritatemque dominorum statim acciperent. \npostquam vero nationes in familiis habemus, quibus diversi \nritus, externa sacra aut nulla sunt, conluviem istam non nisi \nmetu coercueris. at quidam insontes peribunt. nam et ex \nfuso exercitu cum decimus quisque fusti feritur, etiam \nstrenui sortiuntur. habet aliquid ex iniquo omne magnum \nexemplum quod contra singulos utilitate publica rependitur.'"}, {"pb": {"@ed": "oct"}, "milestone": {"@n": "46", "@unit": "chapter"}, "#text": "Sententiae Cassii ut nemo unus contra ire ausus est, \nita dissonae voces respondebant numerum aut aetatem aut \nsexum ac plurimorum indubiam innocentiam miserantium: \npraevaluit tamen pars quae supplicium decernebat. sed obtemperari non poterat, conglobata multitudine et saxa ac \nfaces minante. tum Caesar populum edicto increpuit atque \nomne iter quo damnati ad poenam ducebantur militaribus \npraesidiis saepsit. censuerat Cingonius Varro ut liberti quoque qui sub eodem tecto fuissent Italia deportarentur. id a  \nprincipe prohibitum est ne mos antiquus quem misericordia \nnon minuerat per saevitiam intenderetur."}, {"milestone": {"@n": "47", "@unit": "chapter"}, "#text": "Damnatus isdem consulibus Tarquitius Priscus repetundarum Bithynis interrogantibus, magno patrum gaudio \nquia accusatum ab eo Statilium Taurum pro consule ipsius \nmeminerant. census per Gallias a Q. Volusio et Sextio \nAfricano Trebellioque Maximo acti sunt, aemulis inter se per \nnobilitatem Volusio atque Africano: Trebellium dum uterque \ndedignatur, supra tulere."}, {"milestone": {"@n": "48", "@unit": "chapter"}, "#text": "Eo anno mortem obiit Memmius Regulus, auctoritate \nconstantia fama, in quantum praeumbrante imperatoris \nfastigio datur, clarus, adeo ut Nero aeger valetudine et adulantibus circum, qui finem imperio adesse dicebant, si quid \nfato pateretur, responderit habere subsidium rem publicam. \nrogantibus dehinc in quo potissimum, addiderat in Memmio \nRegulo. vixit tamen post haec Regulus quiete defensus et \nquia nova generis claritudine neque invidiosis opibus erat. \ngymnasium eo anno dedicatum a Nerone praebitumque \noleum equiti ac senatui Graeca facilitate."}, {"pb": {"@ed": "oct"}, "milestone": {"@n": "49", "@unit": "chapter"}, "#text": "P. Mario L. Afinio consulibus Antistius praetor, \nquem in tribunatu plebis licenter egisse memoravi, probrosa \nadversus principem carmina factitavit vulgavitque celebri \nconvivio dum apud Ostorium Scapulam epulatur. exim a \nCossutiano Capitone, qui nuper senatorium ordinem precibus Tigellini soceri sui receperat, maiestatis delatus est. tum \nprimum revocata ea lex; credebaturque haud perinde exitium \nAntistio quam imperatori gloriam quaeri, ut condemnatum \na senatu intercessione tribunicia morti eximeret. et cum \nOstorius nihil audivisse pro testimonio dixisset, adversis  \ntestibus creditum; censuitque Iunius Marullus consul designatus adimendam reo praeturam necandumque more \nmaiorum. ceteris inde adsentientibus Paetus Thrasea, multo \ncum honore Caesaris et acerrime increpito Antistio, non \nquidquid nocens reus pati mereretur, id egregio sub principe \net nulla necessitate obstricto senatui statuendum disseruit: \ncarnificem et laqueum pridem abolita et esse poenas legibus \nconstitutas quibus sine iudicum saevitia et temporum infamia \nsupplicia decernerentur. quin in insula publicatis bonis quo \nlongius sontem vitam traxisset, eo privatim miseriorem et \npublicae clementiae maximum exemplum futurum."}, {"milestone": {"@n": "50", "@unit": "chapter"}, "#text": "Libertas Thraseae servitium aliorum rupit et postquam discessionem consul permiserat, pedibus in sententiam \neius iere, paucis exceptis, in quibus adulatione promptissimus \nfuit A. Vitellius, optimum quemque iurgio lacessens et \nrespondenti reticens, ut pavida ingenia solent. at consules \nperficere decretum senatus non ausi de consensu scripsere \nCaesari. ille inter pudorem et iram cunctatus, postremo rescripsit nulla iniuria provocatum Antistium gravissimas in \nprincipem contumelias dixisse; earum ultionem a patribus \npostulatam et pro magnitudine delicti poenam statui par \nfuisse. ceterum se, qui severitatem decernentium impediturus fuerit, moderationem non prohibere: statuerent ut vellent, datam et absolvendi licentiam. his atque talibus \nrecitatis et offensione manifesta, non ideo aut consules \nmutavere relationem aut Thrasea decessit sententia ceterive \nquae probaverant deseruere, pars, ne principem obiecisse \ninvidiae viderentur, plures numero tuti, Thrasea sueta \nfirmitudine animi et ne gloria intercideret."}, {"pb": {"@ed": "oct"}, "milestone": {"@n": "51", "@unit": "chapter"}, "#text": "Haud dispari crimine Fabricius Veiento conflictatus \nest, quod multa et probrosa in patres et sacerdotes compo-  \nsuisset iis libris quibus nomen codicillorum dederat. adiciebat Tullius Geminus accusator venditata ab eo munera \nprincipis et adipiscendorum honorum ius. quae causa Neroni fuit suscipiendi iudicii, convictumque Veientonem Italia \ndepulit et libros exuri iussit, conquisitos lectitatosque donec \ncum periculo parabantur: mox licentia habendi oblivionem \nattulit."}, {"milestone": {"@n": "52", "@unit": "chapter"}, "#text": "Sed gravescentibus in dies publicis malis subsidia \nminuebantur, concessitque vita Burrus, incertum valetudine \nan veneno. valetudo ex eo coniectabatur quod in se tumescentibus paulatim faucibus et impedito meatu spiritum \nfiniebat. plures iussu Neronis, quasi remedium adhiberetur, \ninlitum palatum eius noxio medicamine adseverabant, et \nBurrum intellecto scelere, cum ad visendum eum princeps \nvenisset, aspectum eius aversatum sciscitanti hactenus respondisse: 'ego me bene habeo.' civitati grande desiderium \neius mansit per memoriam virtutis et successorum alterius \nsegnem innocentiam, alterius flagrantissima flagitia. quippe \nCaesar duos praetoriis cohortibus imposuerat, Faenium Rufum ex vulgi favore, quia rem frumentariam sine quaestu \ntractabat, Sofonium Tigellinum, veterem impudicitiam atque \ninfamiam in eo secutus. atque illi pro cognitis moribus \nfuere, validior Tigellinus in animo principis et intimis \nlibidinibus adsumptus, prospera populi et militum fama \nRufus, quod apud Neronem adversum experiebatur."}, {"pb": {"@ed": "oct"}, "milestone": {"@n": "53", "@unit": "chapter"}, "#text": "Mors Burri infregit Senecae potentiam quia nec bonis \nartibus idem virium erat altero velut duce amoto et Nero ad \ndeteriores inclinabat. hi variis criminationibus Senecam \nadoriuntur, tamquam ingentis et privatum modum evectas \nopes adhuc augeret, quodque studia civium in se verteret,  \nhortorum quoque amoenitate et villarum magnificentia quasi \nprincipem supergrederetur. obiciebant etiam eloquentiae \nlaudem uni sibi adsciscere et carmina crebrius factitare, \npostquam Neroni amor eorum venisset. nam oblectamentis \nprincipis palam iniquum detrectare vim eius equos regentis, \ninludere voces, quoties caneret. quem ad finem nihil in re \npublica clarum fore quod non ab illo reperiri credatur? \ncerte finitam Neronis pueritiam et robur iuventae adesse: \nexueret magistrum satis amplis doctoribus instructus maioribus suis."}, {"pb": {"@ed": "oct"}, "milestone": {"@n": "54", "@unit": "chapter"}, "#text": "At Seneca criminantium non ignarus, prodentibus iis \nquibus aliqua honesti cura et familiaritatem eius magis \naspernante Caesare, tempus sermoni orat et accepto ita incipit: 'quartus decimus annus est, Caesar, ex quo spei tuae \nadmotus sum, octavus ut imperium obtines: medio temporis \ntantum honorum atque opum in me cumulasti ut nihil \nfelicitati meae desit nisi moderatio eius. utar magnis exemplis \nnec meae fortunae sed tuae. abavus tuus Augustus \nMarco Agrippae Mytilenense secretum, C. Maecenati urbe in \nipsa velut peregrinum otium permisit; quorum alter bellorum \nsocius, alter Romae pluribus laboribus iactatus ampla quidem sed pro ingentibus meritis praemia acceperant. ego \nquid aliud munificentiae tuae adhibere potui quam studia, ut \nsic dixerim, in umbra educata, et quibus claritudo venit, quod \niuventae tuae rudimentis adfuisse videor, grande huius rei \npretium. at tu gratiam immensam, innumeram pecuniam \ncircumdedisti adeo ut plerumque intra me ipse volvam: \negone equestri et provinciali loco ortus proceribus civitatis \nadnumeror? inter nobilis et longa decora praeferentis \nnovitas mea enituit? ubi est animus ille modicis contentus? \ntalis hortos extruit et per haec suburbana incedit et tantis  \nagrorum spatiis, tam lato faenore exuberat? una defensio \noccurrit quod muneribus tuis obniti non debui."}, {"milestone": {"@n": "55", "@unit": "chapter"}, "#text": "Sed uterque mensuram implevimus, et <tu>, quantum \nprinceps tribuere amico posset, et ego, quantum amicus a \nprincipe accipere: cetera invidiam augent. quae quidem, ut \nomnia mortalia, infra tuam magnitudinem iacet, sed mihi \nincumbit, mihi subveniendum est. quo modo in militia aut \nvia fessus adminiculum orarem, ita in hoc itinere vitae senex \net levissimis quoque curis impar, cum opes meas ultra \nsustinere non possim, praesidium peto. iube rem per procuratores tuos administrari, in tuam fortunam recipi. nec \nme in paupertatem ipse detrudam, sed traditis quorum \nfulgore praestringor, quod temporis hortorum aut villarum \ncurae seponitur in animum revocabo. superest tibi robur et \ntot per annos visum <summi> fastigii regimen: possumus \nseniores amici quietem reposcere. hoc quoque in tuam \ngloriam cedet, eos ad summa vexisse qui et modica tolerarent.'"}, {"pb": {"@ed": "oct"}, "milestone": {"@n": "56", "@unit": "chapter"}, "#text": "Ad quae Nero sic ferme respondit: 'quod meditatae orationi tuae statim occurram id primum tui muneris \nhabeo, qui me non tantum praevisa sed subita expedire \ndocuisti. abavus meus Augustus Agrippae et Maecenati \nusurpare otium post labores concessit, sed in ea ipse aetate \ncuius auctoritas tueretur quidquid illud et qualecumque \ntribuisset; ac tamen neutrum datis a se praemiis exuit. \nbello et periculis meruerant; in iis enim iuventa Augusti \nversata est: nec mihi tela et manus tuae defuissent in armis \nagenti; sed quod praesens condicio poscebat, ratione consilio  \npraeceptis pueritiam, dein iuventam meam fovisti. et tua \nquidem erga me munera, dum vita suppetet, aeterna erunt: \nquae a me habes, horti et faenus et villae, casibus obnoxia \nsunt. ac licet multa videantur, plerique haudquaquam \nartibus tuis pares plura tenuerunt. pudet referre libertinos \nqui ditiores spectantur: unde etiam mihi rubori est quod \npraecipuus caritate nondum omnis fortuna antecellis."}, {"milestone": {"@n": "57", "@unit": "chapter"}, "#text": "Verum et tibi valida aetas rebusque et fructui rerum \nsufficiens, et nos prima imperii spatia ingredimur, nisi forte \naut te Vitellio ter consuli aut me Claudio postponis et \nquantum Volusio longa parsimonia quaesivit, tantum in \nte mea liberalitas explere non potest. quin, si qua in parte \nlubricum adulescentiae nostrae declinat, revocas ornatumque \nrobur subsidio impensius regis? non tua moderatio, si \nreddideris pecuniam, nec quies, si reliqueris principem, sed \nmea avaritia, meae crudelitatis metus in ore omnium versabitur. quod si maxime continentia tua laudetur, non tamen \nsapienti viro decorum fuerit unde amico infamiam paret \ninde gloriam sibi recipere.' his adicit complexum et oscula, \nfactus natura et consuetudine exercitus velare odium fallacibus blanditiis. Seneca, qui finis omnium cum dominante \nsermonum, grates agit: sed instituta prioris potentiae commutat, prohibet coetus salutantium, vitat comitantis, rarus per \nurbem, quasi valetudine infensa aut sapientiae studiis domi \nattineretur."}, {"pb": {"@ed": "oct"}, "milestone": {"@n": "58", "@unit": "chapter"}, "#text": "Perculso Seneca promptum fuit Rufum Faenium imminuere Agrippinae amicitiam in eo criminantibus. validiorque in dies Tigellinus et malas artes, quibus solis pollebat, \ngratiores ratus si principem societate scelerum obstringeret, \nmetus eius rimatur; compertoque Plautum et Sullam maxime \ntimeri, Plautum in Asiam, Sullam in Galliam Narbonensem \nnuper amotos, nobilitatem eorum et propinquos huic Orientis,  \nilli Germaniae exercitus commemorat. non se, ut Burrum, \ndiversas spes sed solam incolumitatem Neronis spectare; \ncui caveri utcumque ab urbanis insidiis praesenti opera: \nlonginquos motus quonam modo comprimi posse? erectas \nGallias ad nomen dictatorium nec minus suspensos Asiae \npopulos claritudine avi Drusi. Sullam inopem, unde praecipuam audaciam, et simulatorem segnitiae dum temeritati \nlocum reperiret. Plautum magnis opibus ne fingere quidem \ncupidinem otii sed veterum Romanorum imitamenta praeferre, adsumpta etiam Stoicorum adrogantia sectaque quae \nturbidos et negotiorum adpetentis faciat. nec ultra mora. \nSulla sexto die pervectis Massiliam percussoribus ante metum \net rumorem interficitur cum epulandi causa discumberet. \nrelatum caput eius inlusit Nero tamquam praematura canitie \ndeforme."}, {"pb": {"@ed": "oct"}, "milestone": {"@n": "59", "@unit": "chapter"}, "#text": "Plauto parari necem non perinde occultum fuit, quia \npluribus salus eius curabatur et spatium itineris ac maris \ntempusque interiectum moverat famam; vulgoque fingebant \npetitum ab eo Corbulonem, magnis tum exercitibus praesidentem et, clari atque insontes <si> interficerentur, praecipuum \nad pericula. quin et Asiam favore iuvenis arma cepisse, \nnec milites ad scelus missos aut numero validos aut animo \npromptos, postquam iussa efficere nequiverint, ad spes novas \ntransisse. vana haec more famae credentium otio augebantur; ceterum libertus Plauti celeritate ventorum praevenit centurionem et mandata L. Antistii soceri attulit: \neffugeret segnem mortem, dum suffugium esset: magni \nnominis miseratione reperturum bonos, consociaturum au-  \ndacis: nullum interim subsidium aspernandum. si sexaginta \nmilites (tot enim adveniebant) propulisset, dum refertur \nnuntius Neroni, dum manus alia permeat, multa secutura \nquae adusque bellum evalescerent. denique aut salutem \ntali consilio quaeri, aut nihil gravius audenti quam ignavo \npatiendum esse."}, {"milestone": {"@n": "60", "@unit": "chapter"}, "#text": "Sed Plautum ea non movere, sive nullam opem providebat inermis atque exul, seu taedio ambiguae spei, an \namore coniugis et liberorum, quibus placabiliorem fore \nprincipem rebatur nulla sollicitudine turbatum. sunt qui \nalios a socero nuntios venisse ferant, tamquam nihil atrox \nimmineret; doctoresque sapientiae, Coeranum Graeci, \nMusonium Tusci generis, constantiam opperiendae mortis \npro incerta et trepida vita suasisse. repertus est certe per \nmedium diei nudus exercitando corpori. talem eum centurio \ntrucidavit coram Pelagone spadone quem Nero centurioni \net manipulo, quasi satellitibus ministrum regium, praeposuerat. caput interfecti relatum; cuius aspectu (ipsa principis \nverba referam) 'cur', inquit, 'Nero * * * ' et posito metu nuptias Poppaeae ob eius modi terrores dilatas maturare parat \nOctaviamque coniugem amoliri, quamvis modeste ageret, \nnomine patris et studiis populi gravem. sed ad senatum \nlitteras misit de caede Sullae Plautique haud confessus, \nverum utriusque turbidum ingenium esse et sibi incolumitatem rei publicae magna cura haberi. decretae eo nomine \nsupplicationes utque Sulla et Plautus senatu moverentur, \ngravioribus iam ludibriis quam malis."}, {"pb": {"@ed": "oct"}, "milestone": {"@n": "61", "@unit": "chapter"}, "#text": "Igitur accepto patrum consulto, postquam cuncta \nscelerum suorum pro egregiis accipi videt, exturbat Octaviam, \nsterilem dictitans; exim Poppaeae coniungitur. ea diu  \npaelex et adulteri Neronis, mox mariti potens, quendam ex \nministris Octaviae impulit servilem ei amorem obicere. destinaturque reus cognomento Eucaerus, natione Alexandrinus, canere tibiis doctus. actae ob id de ancillis quaestiones \net vi tormentorum victis quibusdam ut falsa adnuerent, \nplures perstitere sanctitatem dominae tueri; ex quibus una \ninstanti Tigellino castiora esse muliebria Octaviae respondit \nquam os eius. movetur tamen primo civilis discidii specie \ndomumque Burri, praedia Plauti, infausta dona accipit: \nmox in Campaniam pulsa est addita militari custodia. inde \ncrebri questus nec occulti per vulgum, cui minor sapientia \n<et> ex mediocritate fortunae pauciora pericula sunt. his \n. . . tamquam Nero paenitentia flagitii coniugem revocarit \nOctaviam."}, {"pb": {"@ed": "oct"}, "milestone": {"@n": "62", "@unit": "chapter"}, "#text": "Exim laeti Capitolium scandunt deosque tandem \nvenerantur. effigies Poppaeae proruunt, Octaviae imagines \ngestant umeris, spargunt floribus foroque ac templis statuunt. \nitur etiam in principis laudes repetitum venerantium. \niamque et Palatium multitudine et clamoribus complebant, \ncum emissi militum globi verberibus et intento ferro turbatos \ndisiecere. mutataque quae per seditionem verterant et \nPoppaeae honos repositus est. quae semper odio, tum et \nmetu atrox ne aut vulgi acrior vis ingrueret aut Nero \ninclinatione populi mutaretur, provoluta genibus eius, non \neo loci res suas agi ut de matrimonio certet, quamquam id \nsibi vita potius, sed vitam ipsam in extremum adductam a  \nclientelis et servitiis Octaviae quae plebis sibi nomen \nindiderint, ea in pace ausi quae vix bello evenirent. arma \nilla adversus principem sumpta; ducem tantum defuisse qui \nmotis rebus facile reperiretur, omitteret modo Campaniam \net in urbem ipsa pergeret ad cuius nutum absentis tumultus \ncierentur. quod alioquin suum delictum? quam cuiusquam \noffensionem? an quia veram progeniem penatibus Caesarum \ndatura sit? malle populum Romanum tibicinis Aegyptii \nsubolem imperatorio fastigio induci? denique, si id rebus \nconducat, libens quam coactus acciret dominam, vel consuleret securitati. iusta ultione et modicis remediis primos \nmotus consedisse: at si desperent uxorem Neronis fore \nOctaviam, illi maritum daturos."}, {"pb": {"@ed": "oct"}, "milestone": {"@n": "63", "@unit": "chapter"}, "#text": "Varius sermo et ad metum atque iram accommodatus \nterruit simul audientem et accendit. sed parum valebat \nsuspicio in servo et quaestionibus ancillarum elusa erat. \nergo confessionem alicuius quaeri placet cui rerum quoque \nnovarum crimen adfingeretur. et visus idoneus maternae \nnecis patrator Anicetus, classi apud Misenum, ut memoravi, \npraefectus, levi post admissum scelus gratia, dein graviore \nodio, quia malorum facinorum ministri quasi exprobrantes \naspiciuntur. igitur accitum eum Caesar operae prioris \nadmonet: solum incolumitati principis adversus insidiantem \nmatrem subvenisse; locum haud minoris gratiae instare si \nconiugem infensam depelleret. nec manu aut telo opus: \nfateretur Octaviae adulterium. occulta quidem ad praesens \nsed magna ei praemia et secessus amoenos promittit, vel, si \nnegavisset, necem intentat. ille insita vaecordia et facilitate \npriorum flagitiorum plura etiam quam iussum erat fingit \nfateturque apud amicos quos velut consilio adhibuerat  \nprinceps. tum in Sardiniam pellitur ubi non inops exilium \ntoleravit et fato obiit."}, {"milestone": {"@n": "64", "@unit": "chapter"}, "#text": "At Nero praefectum in spem sociandae classis corruptum et incusatae paulo ante sterilitatis oblitus, abactos \npartus conscientia libidinum, eaque sibi comperta edicto \nmemorat insulaque Pandateria Octaviam claudit. non \nalia exul visentium oculos maiore misericordia adfecit. \nmeminerant adhuc quidam Agrippinae a Tiberio, recentior \nIuliae memoria obversabatur a Claudio pulsae: sed illis \nrobur aetatis adfuerat; laeta aliqua viderant et praesentem \nsaevitiam melioris olim fortunae recordatione adlevabant. \nhuic primum nuptiarum dies loco funeris fuit, deductae in \ndomum in qua nihil nisi luctuosum haberet, erepto per \nvenenum patre et statim fratre; tum ancilla domina validior \net Poppaea non nisi in perniciem uxoris nupta, postremo \ncrimen omni exitio gravius."}, {"pb": {"@ed": "oct"}, "milestone": {"@n": "65", "@unit": "chapter"}, "#text": "Ac puella vicesimo aetatis anno inter centuriones \net milites, praesagio malorum iam vitae exempta, nondum \ntamen morte adquiescebat. paucis dehinc interiectis diebus \nmori iubetur, cum iam viduam se et tantum sororem \ntestaretur communisque Germanicos et postremo Agrippinae \nnomen cieret, qua incolumi infelix quidem matrimonium \nsed sine exitio pertulisset. restringitur vinclis venaeque \neius per omnis artus exolvuntur; et quia pressus pavore \nsanguis tardius labebatur, praefervidi balnei vapore enecatur. \nadditurque atrocior saevitia quod caput amputatum latumque in urbem Poppaea vidit. dona ob haec templis decreta \nquem ad finem memorabimus? quicumque casus temporum \nillorum nobis vel aliis auctoribus noscent, praesumptum  \nhabeant, quoties fugas et caedes iussit princeps, toties \ngrates deis actas, quaeque rerum secundarum olim, tum \npublicae cladis insignia fuisse. neque tamen silebimus si \nquod senatus consultum adulatione novum aut patientia \npostremum fuit."}, "Eodem anno libertorum potissimos veneno interfecisse creditus est, Doryphorum quasi adversatum nuptiis \nPoppaeae, Pallantem, quod immensam pecuniam longa \nsenecta detineret. Romanus secretis criminationibus incusaverat Senecam ut C. Pisonis socium, sed validius a Seneca \neodem crimine perculsus est. unde Pisoni timor et orta \ninsidiarum in Neronem magna moles et improspera."]}, {"@type": "book", "@n": "15", "head": "LIBER XV", "milestone": {"@n": "1", "@unit": "chapter"}, "p": [{"pb": {"@ed": "oct"}, "milestone": {"@n": "2", "@unit": "chapter"}, "#text": "Interea rex Parthorum Vologeses cognitis Corbulonis \nrebus regemque alienigenam Tigranen Armeniae impositum, \nsimul fratre Tiridate pulso spretum Arsacidarum fastigium \nire ultum volens, magnitudine rursum Romana et continui \nfoederis reverentia diversas ad curas trahebatur, cunctator \ningenio et defectione Hyrcanorum, gentis validae, multisque \nex eo bellis inligatus. atque illum ambiguum novus insuper \nnuntius contumeliae extimulat: quippe egressus Armenia \nTigranes Adiabenos, conterminam nationem, latius ac \ndiutius quam per latrocinia vastaverat, idque primores \ngentium aegre tolerabant: eo contemptionis descensum ut \nne duce quidem Romano incursarentur, sed temeritate \nobsidis tot per annos inter mancipia habiti. accendebat \ndolorem eorum Monobazus, quem penes Adiabenum regimen, quod praesidium aut unde peteret rogitans. iam de \nArmenia concessum, proxima trahi; et nisi defendant  \nParthi, levius servitium apud Romanos deditis quam captis \nesse. Tiridates quoque regni profugus per silentium aut \nmodice querendo gravior erat: non enim ignavia magna \nimperia contineri; virorum armorumque faciendum certamen; id in summa fortuna aequius quod validius, et sua \nretinere privatae domus, de alienis certare regiam laudem \nesse."}, {"milestone": {"@n": "3", "@unit": "chapter"}, "#text": "Igitur commotus his Vologeses concilium vocat et \nproximum sibi Tiridaten constituit atque ita orditur: 'hunc \nego eodem mecum patre genitum, cum mihi per aetatem \nsummo nomine concessisset, in possessionem Armeniae \ndeduxi, qui tertius potentiae gradus habetur: nam Medos \nPacorus ante ceperat. videbarque contra vetera fratrum \nodia et certamina familiae nostrae penatis rite composuisse. \nprohibent Romani et pacem numquam ipsis prospere \nlacessitam nunc quoque in exitium suum abrumpunt. non \nibo infitias: aequitate quam sanguine, causa quam armis \nretinere parta maioribus malueram. si cunctatione deliqui, \nvirtute corrigam. vestra quidem vis et gloria <in> integro est, \naddita modestiae fama quae neque summis mortalium \nspernenda est et a dis aestimatur.' simul diademate caput \nTiridatis evinxit, promptam equitum manum, quae regem \nex more sectatur, Monaesi nobili viro tradidit, adiectis \nAdiabenorum auxiliis, mandavitque Tigranen Armenia exturbare, dum ipse positis adversus Hyrcanos discordiis viris \nintimas molemque belli ciet, provinciis Romanis minitans."}, {"pb": {"@ed": "oct"}, "milestone": {"@n": "4", "@unit": "chapter"}, "#text": "Quae ubi Corbuloni certis nuntiis audita sunt, legiones \nduas cum Verulano Severo et Vettio Bolano subsidium \nTigrani mittit occulto praecepto compositius cuncta quam  \nfestinantius agerent: quippe bellum habere quam gerere \nmalebat; scripseratque Caesari proprio duce opus esse \nqui Armeniam defenderet: Syriam ingruente Vologese \nacriore in discrimine esse. atque interim reliquas legiones \npro ripa Euphratis locat, tumultuariam provincialium manum \narmat, hostilis ingressus praesidiis intercipit. et quia egena \naquarum regio est castella fontibus imposita; quosdam \nrivos congestu harenae abdidit."}, {"milestone": {"@n": "5", "@unit": "chapter"}, "#text": "Ea dum a Corbulone tuendae Syriae parantur, acto \nraptim agmine Monaeses ut famam sui praeiret, non ideo \nnescium aut incautum Tigranen offendit. occupaverat \nTigranocertam, urbem copia defensorum et magnitudine \nmoenium validam. ad hoc Nicephorius amnis haud spernenda latitudine partem murorum ambit; et ducta ingens \nfossa qua fluvio diffidebatur. inerantque milites et provisi \nante commeatus, quorum subvectu pauci avidius progressi \net repentinis hostibus circumventi ira magis quam metu \nceteros accenderant. sed Partho ad exequendas obsidiones \nnulla comminus audacia: raris sagittis neque clausos \nexterret et semet frustratur. Adiabeni cum promovere \nscalas et machinamenta inciperent, facile detrusi, mox \nerumpentibus nostris caeduntur."}, {"pb": {"@ed": "oct"}, "milestone": {"@n": "6", "@unit": "chapter"}, "#text": "Corbulo tamen, quamvis secundis rebus suis, moderandum fortunae ratus misit ad Vologesen qui expostularent \nvim provinciae inlatam: socium amicumque regem, cohortis \nRomanas circumsideri. omitteret potius obsidionem, aut \nse quoque in agro hostili castra positurum. Casperius \ncenturio in eam legationem delectus apud oppidum Nisibin, \nseptem et triginta milibus passuum a Tigranocerta distantem, adit regem et mandata ferociter edidit. Vologesi \nvetus et penitus infixum erat arma Romana vitandi, nec  \npraesentia prospere fluebant. inritum obsidium, tutus manu \net copiis Tigranes, fugati qui expugnationem sumpserant, \nmissae in Armeniam legiones, et aliae pro Syria paratae \nultro inrumpere; sibi imbecillum equitem pabuli inopia: \nnam exorta vis locustarum ambederat quidquid herbidum \naut frondosum. igitur metu abstruso mitiora obtendens, \nmissurum ad imperatorem Romanum legatos super petenda Armenia et firmanda pace respondet: Monaesen \nomittere Tigranocertam iubet, ipse retro concedit."}, {"pb": {"@ed": "oct"}, "milestone": {"@n": "7", "@unit": "chapter"}, "#text": "Haec plures ut formidine regis et Corbulonis minis \npatrata ac magnifica extollebant: alii occulte pepigisse \ninterpretabantur ut omisso utrimque bello et abeunte \nVologese Tigranes quoque Armenia abscederet. cur enim \nexercitum Romanum a Tigranocertis deductum? cur deserta per otium quae bello defenderant? an melius hibernavisse in extrema Cappadocia, raptim erectis tuguriis, quam \nin sede regni modo retenti? dilata prorsus arma ut Vologeses cum alio quam cum Corbulone certaret, Corbulo \nmeritae tot per annos gloriae non ultra periculum faceret. \nnam, ut rettuli, proprium ducem tuendae Armeniae poposcerat, et adventare Caesennius Paetus audiebatur. iamque \naderat, copiis ita divisis ut quarta et duodecima legiones \naddita quinta, quae recens e Moesis excita erat, simul \nPontica et Galatarum Cappadocumque auxilia Paeto oboedirent, tertia et sexta et decima legiones priorque Syriae \nmiles apud Corbulonem manerent; cetera ex rerum usu \nsociarent partirenturve. sed neque Corbulo aemuli patiens, \net Paetus, cui satis ad gloriam erat si proximus haberetur, \ndespiciebat gesta, nihil caedis aut praedae, usurpatas \nnomine tenus urbium expugnationes dictitans: se tributa \nac leges et pro umbra regis Romanum ius victis impositurum."}, {"milestone": {"@n": "8", "@unit": "chapter"}, "#text": "Sub idem tempus legati Vologesis, quos ad principem \nmissos memoravi, revertere inriti bellumque propalam \nsumptum a Parthis. nec Paetus detrectavit, sed duabus \nlegionibus, quarum quartam Funisulanus Vettonianus eo in \ntempore, duodecimam Calavius Sabinus regebant, Armeniam \nintrat tristi omine. nam in transgressu Euphratis, quem \nponte tramittebant, nulla palam causa turbatus equus qui \nconsularia insignia gestabat retro evasit; hostiaque quae \nmuniebantur hibernaculis adsistens semifacta opera fuga \nperrupit seque vallo extulit; et pila militum arsere, magis \ninsigni prodigio quia Parthus hostis missilibus telis decertat."}, {"milestone": {"@n": "9", "@unit": "chapter"}, "#text": "Ceterum Paetus spretis ominibus necdum satis firmatis \nhibernaculis, nullo rei frumentariae provisu, rapit exercitum \ntrans montem Taurum reciperandis, ut ferebat, Tigranocertis vastandisque regionibus quas Corbulo integras omisisset. et capta quaedam castella gloriaeque et praedae \nnonnihil partum, si aut gloriam cum modo aut praedam \ncum cura habuisset. longinquis itineribus percursando \nquae obtineri nequibant, corrupto qui captus erat commeatu \net instante iam hieme, reduxit exercitum composuitque ad \nCaesarem litteras quasi confecto bello, verbis magnificis, \nrerum vacuas."}, {"pb": {"@ed": "oct"}, "milestone": {"@n": "10", "@unit": "chapter"}, "#text": "Interim Corbulo numquam neglectam Euphratis ripam \ncrebrioribus praesidiis insedit; et ne ponti iniciendo impedimentum hostiles turmae adferrent (iam enim subiectis \ncampis magna specie volitabant), navis magnitudine praestantis et conexas trabibus ac turribus auctas agit per \namnem catapultisque et ballistis proturbat barbaros, in \nquos saxa et hastae longius permeabant quam ut contrario \nsagittarum iactu adaequarentur. dein pons continuatus \ncollesque adversi per socias cohortis, post legionum castris  \noccupantur, tanta celeritate et ostentatione virium ut Parthi \nomisso paratu invadendae Syriae spem omnem in Armeniam \nverterent, ubi Paetus imminentium nescius quintam legionem procul in Ponto habebat, reliquas promiscis militum \ncommeatibus infirmaverat, donec adventare Vologesen \nmagno et infenso agmine auditum."}, {"milestone": {"@n": "11", "@unit": "chapter"}, "#text": "Accitur legio duodecima et unde famam aucti exercitus speraverat, prodita infrequentia: qua tamen retineri \ncastra et eludi Parthus tractu belli poterat, si Paeto aut in suis \naut in alienis consiliis constantia fuisset: verum ubi a viris \nmilitaribus adversus urgentis casus firmatus erat, rursus ne \nalienae sententiae indigens videretur in diversa ac deteriora \ntransibat. et tunc relictis hibernis non fossam neque vallum \nsibi sed corpora et arma in hostem data clamitans, duxit \nlegiones quasi proelio certaturus. deinde amisso centurione \net paucis militibus quos visendis hostium copiis praemiserat \ntrepidus remeavit. et quia minus acriter Vologeses institerat, vana rursus fiducia tria milia delecti peditis proximo \nTauri iugo imposuit quo transitum regis arcerent; alaris \nquoque Pannonios, robur equitatus, in parte campi locat. \nconiunx ac filius castello, cui Arsamosata nomen est, abditi, \ndata in praesidium cohorte ac disperso milite qui in uno \nhabitus vagum hostem promptius sustentavisset. aegre \ncompulsum ferunt ut instantem Corbuloni fateretur. nec \na Corbulone properatum quo gliscentibus periculis etiam \nsubsidii laus augeretur. expediri tamen itineri singula milia \nex tribus legionibus et alarios octingentos, parem numerum \ne cohortibus iussit."}, {"pb": {"@ed": "oct"}, "milestone": {"@n": "12", "@unit": "chapter"}, "#text": "At Vologeses, quamvis obsessa a Paeto itinera hinc \npeditatu inde equite accepisset, nihil mutato consilio, sed vi \nac minis alaris exterruit, legionarios obtrivit, uno tantum  \ncenturione Tarquitio Crescente turrim, in qua praesidium \nagitabat, defendere auso factaque saepius eruptione et caesis \nqui barbarorum propius suggrediebantur, donec ignium \niactu circumveniretur. peditum si quis integer longinqua \net avia, vulnerati castra repetivere, virtutem regis, saevitiam \net copias gentium, cuncta metu extollentes, facili credulitate \neorum qui eadem pavebant. ne dux quidem obniti adversis, \nsed cuncta militiae munia deseruerat, missis iterum ad \nCorbulonem precibus, veniret propere, signa et aquilas et \nnomen reliquum infelicis exercitus tueretur: se fidem \ninterim, donec vita suppeditet, retenturos."}, {"milestone": {"@n": "13", "@unit": "chapter"}, "#text": "Ille interritus et parte copiarum apud Syriam relicta, \nut munimenta Euphrati imposita retinerentur, qua proximum et commeatibus non egenum, regionem Commagenam, \nexim Cappadociam, inde Armenios petivit. comitabantur \nexercitum praeter alia sueta bello magna vis camelorum \nonusta frumenti ut simul hostem famemque depelleret. \nprimum e perculsis Paccium primi pili centurionem obvium \nhabuit, dein plerosque militum; quos diversas fugae causas \nobtendentis redire ad signa et clementiam Paeti experiri \nmonebat: se nisi victoribus immitem esse. simul suas \nlegiones adire, hortari, priorum admonere, novam gloriam \nostendere. non vicos aut oppida Armeniorum, sed castra \nRomana duasque in iis legiones pretium laboris peti. si \nsingulis manipularibus praecipua servati civis corona imperatoria manu tribueretur, quod illud et quantum decus, ubi \npar eorum numerus aspiceretur qui adtulissent salutem et \nqui accepissent! his atque talibus in commune alacres (et \nerant quos pericula fratrum aut propinquorum propriis \nstimulis incenderent) continuum diu noctuque iter properabant."}, {"pb": {"@ed": "oct"}, "milestone": {"@n": "14", "@unit": "chapter"}, "#text": "Eoque intentius Vologeses premere obsessos, modo  \nvallum legionum, modo castellum, quo imbellis aetas \ndefendebatur, adpugnare, propius incedens quam mos \nParthis, si ea temeritate hostem in proelium eliceret. at \nilli vix contuberniis extracti, nec aliud quam munimenta \npropugnabant, pars iussu ducis, et alii propria ignavia aut \nCorbulonem opperientes, ac vis <si> ingrueret, provisis \nexemplis <cladis> Caudinae Numantinaeque; neque eandem \nvim Samnitibus, Italico populo, ac Parthis, Romani imperii \naemulis. validam quoque et laudatam antiquitatem, quoties \nfortuna contra daret, saluti consuluisse. qua desperatione \nexercitus dux subactus primas tamen litteras ad Vologesen \nnon supplices, sed in modum querentis composuit, quod \npro Armeniis semper Romanae dicionis aut subiectis regi \nquem imperator delegisset hostilia faceret: pacem ex aequo \nutilem; ne praesentia tantum spectaret; ipsum adversus \nduas legiones totis regni viribus advenisse; at Romanis \norbem terrarum reliquum quo bellum iuvarent."}, {"pb": {"@ed": "oct"}, "milestone": {"@n": "15", "@unit": "chapter"}, "#text": "Ad ea Vologeses nihil pro causa sed opperiendos \nsibi fratres Pacorum ac Tiridaten rescripsit; illum locum \ntempusque consilio destinatum quid de Armenia cernerent; \nadiecisse deos dignum Arsacidarum, simul ut de legionibus \nRomanis statuerent. missi posthac Paeto nuntii et regis \nconloquium petitum, qui Vasacen praefectum equitatus ire \niussit. tum Paetus Lucullos Pompeios et si qua Caesares \nobtinendae donandaeve Armeniae egerant, Vasaces imaginem retinendi largiendive penes nos, vim penes Parthos \nmemorat. et multum in vicem disceptato, Monobazus  \nAdiabenus in diem posterum testis iis quae pepigissent \nadhibetur. placuitque liberari obsidio legiones et decedere \nomnem militem finibus Armeniorum castellaque et commeatus Parthis tradi; quibus perpetratis copia Vologesi \nfieret mittendi ad Neronem legatos."}, {"milestone": {"@n": "16", "@unit": "chapter"}, "#text": "Interim flumini Arsaniae (is castra praefluebat) pontem \nimposuit, specie sibi illud iter expedientis, sed Parthi quasi \ndocumentum victoriae iusserant; namque iis usui fuit; \nnostri per diversum iere. addidit rumor sub iugum missas \nlegiones et alia ex rebus infaustis quorum simulacrum ab \nArmeniis usurpatum est. namque et munimenta ingressi \nsunt, antequam agmen Romanum excederet, et circumstetere vias captiva olim mancipia aut iumenta adgnoscentes \nabstrahentesque: raptae etiam vestes, retenta arma, pavido \nmilite et concedente ne qua proelii causa existeret. Vologeses armis et corporibus caesorum aggeratis quo cladem \nnostram testaretur, visu fugientium legionum abstinuit: \nfama moderationis quaerebatur, postquam superbiam expleverat. flumen Arsaniam elephanto insidens, proximus \nquisque regem vi equorum perrupere, quia rumor incesserat \npontem cessurum oneri dolo fabricantium: sed qui ingredi \nausi sunt validum et fidum intellexere."}, {"pb": {"@ed": "oct"}, "milestone": {"@n": "17", "@unit": "chapter"}, "#text": "Ceterum obsessis adeo suppeditavisse rem frumentariam constitit ut horreis ignem inicerent, contraque prodiderit Corbulo Parthos inopes copiarum et pabulo attrito \nrelicturos oppugnationem, neque se plus tridui itinere \nafuisse. adicit iure iurando Paeti cautum apud signa, \nadstantibus iis quos testificando rex misisset, neminem \nRomanum Armeniam ingressurum donec referrentur litterae \nNeronis an paci adnueret. quae ut augendae infamiae \ncomposita, sic reliqua non in obscuro habentur, una die  \nquadraginta milium spatium emensum esse Paetum, desertis passim sauciis, neque minus deformem illam fugientium trepidationem quam si terga in acie vertissent. \nCorbulo cum suis copiis apud ripam Euphratis obvius non \neam speciem insignium et armorum praetulit ut diversitatem exprobraret. maesti manipuli ac vicem commilitonum miserantes ne lacrimis quidem temperare; vix prae \nfletu usurpata consalutatio. decesserat certamen virtutis et \nambitio gloriae, felicium hominum adfectus: sola misericordia valebat et apud minores magis."}, {"milestone": {"@n": "18", "@unit": "chapter"}, "#text": "Ducum inter se brevis sermo secutus est, hoc conquerente inritum laborem, potuisse bellum fuga Parthorum \nfiniri: ille integra utrique cuncta respondit: converterent \naquilas et iuncti invaderent Armeniam abscessu Vologesis \ninfirmatam. non ea imperatoris habere mandata Corbulo: \npericulo legionum commotum e provincia egressum; quando \nin incerto habeantur Parthorum conatus, Syriam repetiturum: \nsic quoque optimam fortunam orandam, ut pedes confectus \nspatiis itinerum alacrem et facilitate camporum praevenientem equitem adsequeretur. exim Paetus per Cappadociam \nhibernavit: at Vologesis ad Corbulonem missi nuntii, detraheret castella trans Euphraten amnemque, ut olim, medium \nfaceret; ille Armeniam quoque diversis praesidiis vacuam \nfieri expostulabat. et postremo concessit rex; dirutaque \nquae Euphraten ultra communiverat Corbulo et Armenii \nsine arbitro relicti sunt."}, {"pb": {"@ed": "oct"}, "milestone": {"@n": "19", "@unit": "chapter"}, "#text": "At Romae tropaea de Parthis arcusque medio Capitolini montis sistebantur, decreta ab senatu integro adhuc \nbello neque tum omissa, dum aspectui consulitur spreta con-  \nscientia. quin et dissimulandis rerum externarum curis Nero \nfrumentum plebis vetustate corruptum in Tiberim iecit quo \nsecuritatem annonae sustentaret. cuius pretio nihil additum \nest, quamvis ducentas ferme navis portu in ipso violentia \ntempestatis et centum alias Tiberi subvectas fortuitus ignis \nabsumpsisset. tres dein consularis, L. Pisonem, Ducenium \nGeminum, Pompeium Paulinum vectigalibus publicis praeposuit, cum insectatione priorum principum qui gravitate \nsumptuum iustos reditus antissent: se annuum sexcenties \nsestertium rei publicae largiri."}, {"milestone": {"@n": "20", "@unit": "chapter"}, "#text": "Percrebuerat ea tempestate pravus mos, cum \npropinquis comitiis aut sorte provinciarum plerique orbi \nfictis adoptionibus adsciscerent filios, praeturasque et provincias inter patres sortiti statim emitterent manu quos \nadoptaverant. . . . magna cum invidia senatum adeunt, ius \nnaturae, labores educandi adversus fraudem et artes et \nbrevitatem adoptionis enumerant. satis pretii esse orbis \nquod multa securitate, nullis oneribus gratiam honores \ncuncta prompta et obvia haberent. sibi promissa legum diu \nexpectata in ludibrium verti, quando quis sine sollicitudine \nparens, sine luctu orbus longa patrum vota repente adaequaret. factum ex eo senatus consultum ne simulata adoptio \nin ulla parte muneris publici iuvaret ac ne usurpandis quidem \nhereditatibus prodesset."}, {"pb": {"@ed": "oct"}, "milestone": {"@n": "21", "@unit": "chapter"}, "#text": "Exim Claudius Timarchus Cretensis reus agitur, ceteris criminibus ut solent praevalidi provincialium et opibus \nnimiis ad iniurias minorum elati: una vox eius usque ad \ncontumeliam senatus penetraverat, quod dictitasset in sua \npotestate situm an pro consulibus qui Cretam obtinuissent  \ngrates agerentur. quam occasionem Paetus Thrasea ad \nbonum publicum vertens, postquam de reo censuerat \nprovincia Creta depellendum, haec addidit: 'usu probatum \nest, patres conscripti, leges egregias, exempla honesta apud \nbonos ex delictis aliorum gigni. sic oratorum licentia \nCinciam rogationem, candidatorum ambitus Iulias leges, \nmagistratuum avaritia Calpurnia scita pepererunt; nam culpa \nquam poena tempore prior, emendari quam peccare posterius \nest. ergo adversus novam provincialium superbiam dignum \nfide constantiaque Romana capiamus consilium, quo tutelae \nsociorum nihil derogetur, nobis opinio decedat, qualis quisque \nhabeatur, alibi quam in civium iudicio esse."}, {"milestone": {"@n": "22", "@unit": "chapter"}, "#text": "Olim quidem non modo praetor aut consul sed privati \netiam mittebantur qui provincias viserent et quid de cuiusque \nobsequio videretur referrent; trepidabantque gentes de \naestimatione singulorum: at nunc colimus externos et adulamur, et quo modo ad nutum alicuius grates, ita promptius \naccusatio decernitur. decernaturque et maneat provincialibus \npotentiam suam tali modo ostentandi: sed laus falsa et precibus expressa perinde cohibeatur quam malitia, quam crudelitas. plura saepe peccantur, dum demeremur quam dum \noffendimus. quaedam immo virtutes odio sunt, severitas \nobstinata, invictus adversum gratiam animus. inde initia \nmagistratuum nostrorum meliora ferme et finis inclinat, dum \nin modum candidatorum suffragia conquirimus: quae si \narceantur, aequabilius atque constantius provinciae regentur. \nnam ut metu repetundarum infracta avaritia est, ita vetita \ngratiarum actione ambitio cohibebitur.'"}, {"pb": {"@ed": "oct"}, "#text": "Magno adsensu celebrata sententia. non tamen senatus consultum perfici potuit, abnuentibus consulibus ea de re  \nrelatum. mox auctore principe sanxere ne quis ad concilium \nsociorum referret agendas apud senatum pro praetoribus \nprove consulibus grates, neu quis ea legatione fungeretur."}, {"milestone": {"@n": "23", "@unit": "chapter"}, "#text": "Isdem consulibus gymnasium ictu fulminis conflagravit \neffigiesque in eo Neronis ad informe aes liquefacta. et motu \nterrae celebre Campaniae oppidum Pompei magna ex parte \nproruit; defunctaque virgo Vestalis Laelia, in cuius locum \nCornelia ex familia Cossorum capta est."}, {"milestone": {"@n": "24", "@unit": "chapter"}, "#text": "Memmio Regulo et Verginio Rufo consulibus natam \nsibi ex Poppaea filiam Nero ultra mortale gaudium accepit \nappellavitque Augustam dato et Poppaeae eodem cognomento. locus puerperio colonia Antium fuit, ubi ipse generatus erat. iam senatus uterum Poppaeae commendaverat \ndis votaque publice susceperat, quae multiplicata exolutaque. et additae supplicationes templumque fecunditatis et \ncertamen ad exemplar Actiacae religionis decretum, utque \nFortunarum effigies aureae in solio Capitolini Iovis locarentur, ludicrum circense, ut Iuliae genti apud Bovillas, ita \nClaudiae Domitiaeque apud Antium ederetur. quae fluxa \nfuere, quartum intra mensem defuncta infante. rursusque \nexortae adulationes censentium honorem divae et pulvinar \naedemque et sacerdotem. atque ipse ut laetitiae, ita maeroris \nimmodicus egit. adnotatum est, omni senatu Antium sub \nrecentem partum effuso, Thraseam prohibitum immoto animo \npraenuntiam imminentis caedis contumeliam excepisse. \nsecutam dehinc vocem Caesaris ferunt qua reconciliatum se \nThraseae apud Senecam iactaverit ac Senecam Caesari gratulatum: unde gloria egregiis viris et pericula gliscebant."}, {"pb": {"@ed": "oct"}, "milestone": {"@n": "25", "@unit": "chapter"}, "#text": "Inter quae veris principio legati Parthorum mandata \nregis Vologesis litterasque in eandem formam attulere: se \npriora et toties iactata super optinenda Armenia nunc omit-  \ntere, quoniam dii, quamvis potentium populorum arbitri, possessionem Parthis non sine ignominia Romana tradidissent. \nnuper clausum Tigranen; post Paetum legionesque, cum opprimere posset, incolumis dimisisse. satis adprobatam vim; \ndatum et lenitatis experimentum. nec recusaturum Tiridaten \naccipiendo diademati in urbem venire nisi sacerdotii religione \nattineretur. iturum ad signa et effigies principis ubi legionibus coram regnum auspicaretur."}, {"milestone": {"@n": "26", "@unit": "chapter"}, "#text": "Talibus Vologesis litteris, quia Paetus diversa tamquam rebus integris scribebat, interrogatus centurio, qui \ncum legatis advenerat, quo in statu Armenia esset, omnis \ninde Romanos excessisse respondit. tum intellecto barbarum inrisu qui peterent quod eripuerant, consuluit inter \nprimores civitatis Nero bellum anceps an pax inhonesta \nplaceret. nec dubitatum de bello. et Corbulo militum \natque hostium tot per annos gnarus gerendae rei praeficitur, \nne cuius alterius inscitia rursum peccaretur, quia Paeti \npiguerat. igitur inriti remittuntur, cum donis tamen, unde \nspes fieret non frustra eadem oraturum Tiridaten, si preces \nipse attulisset. Syriaeque executio <C.> Cestio, copiae militares Corbuloni permissae; et quinta decima legio ducente \nMario Celso e Pannonia adiecta est. scribitur tetrarchis ac \nregibus praefectisque et procuratoribus et qui praetorum \nfinitimas provincias regebant iussis Corbulonis obsequi, in \ntantum ferme modum aucta potestate quem populus Romanus Cn. Pompeio bellum piraticum gesturo dederat. regressum Paetum, cum graviora metueret, facetiis insectari \nsatis habuit Caesar, his ferme verbis: ignoscere se statim, \nne tam promptus in pavorem longiore sollicitudine aegresceret."}, {"pb": {"@ed": "oct"}, "milestone": {"@n": "27", "@unit": "chapter"}, "#text": "At Corbulo quarta et duodecima legionibus quae  \nfortissimo quoque amisso et ceteris exterritis parum habiles \nproelio videbantur in Syriam translatis, sextam inde ac \ntertiam legiones, integrum militem et crebris ac prosperis \nlaboribus exercitum, in Armeniam ducit; addiditque legionem quintam, quae per Pontum agens expers cladis fuerat, \nsimul quintadecimanos recens adductos et vexilla delectorum \nex Illyrico et Aegypto, quodque alarum cohortiumque, et \nauxilia regum in unum conducta apud Melitenen, qua tramittere Euphraten parabat. tum lustratum rite exercitum \nad contionem vocat orditurque magnifica de auspiciis imperatoris rebusque a se gestis, adversa in inscitiam Paeti \ndeclinans, multa auctoritate, quae viro militari pro facundia \nerat."}, {"milestone": {"@n": "28", "@unit": "chapter"}, "#text": "Mox iter L. Lucullo quondam penetratum, apertis \nquae vetustas obsaepserat, pergit. et venientis Tiridatis \nVologesisque de pace legatos haud aspernatus, adiungit iis \ncenturiones cum mandatis non immitibus: nec enim adhuc \neo ventum ut certamine extremo opus esset. multa Romanis \nsecunda, quaedam Parthis evenisse, documento adversus \nsuperbiam. proinde et Tiridati conducere intactum vastationibus regnum dono accipere et Vologesen melius societate \nRomana quam damnis mutuis genti Parthorum consulturum. \nscire quantum intus discordiarum quamque indomitas et \npraeferocis nationes regeret: contra imperatori suo immotam ubique pacem et unum id bellum esse. simul consilio \nterrorem adicere et megistanas Armenios, qui primi a nobis \ndefecerant, pellit sedibus, castella eorum excindit, plana \nedita, validos invalidosque pari metu complet."}, {"pb": {"@ed": "oct"}, "milestone": {"@n": "29", "@unit": "chapter"}, "#text": "Non infensum nec cum hostili odio Corbulonis \nnomen etiam barbaris habebatur eoque consilium eius \nfidum credebant. ergo Vologeses neque atrox in summam \net quibusdam praefecturis indutias petit: Tiridates locum  \ndiemque conloquio poscit. tempus propinquum, locus in quo \nnuper obsessae cum Paeto legiones erant barbaris delectus \nest ob memoriam laetioris ibi rei, Corbuloni non vitatus \nut dissimilitudo fortunae gloriam augeret. neque infamia \nPaeti angebatur, quod eo maxime patuit quia filio eius \ntribuno ducere manipulos atque operire reliquias malae \npugnae imperavit. die pacta Tiberius Alexander, inlustris \neques Romanus, minister bello datus, et Vinicianus Annius, \ngener Corbulonis, nondum senatoria aetate et pro legato \nquintae legioni impositus, in castra Tiridatis venere, honori \neius ac ne metueret insidias tali pignore; viceni dehinc \nequites adsumpti. et viso Corbulone rex prior equo \ndesiluit; nec cunctatus Corbulo, sed pedes uterque dexteras miscuere."}, {"pb": {"@ed": "oct"}, "milestone": {"@n": "30", "@unit": "chapter"}, "#text": "Exim Romanus laudat iuvenem omissis praecipitibus \ntuta et salutaria capessentem: ille de nobilitate generis \nmultum praefatus, cetera temperanter adiungit: iturum \nquippe Romam laturumque novum Caesari decus, non \nadversis Parthorum rebus supplicem Arsaciden. tum \nplacuit Tiridaten ponere apud effigiem Caesaris insigne \nregium nec nisi manu Neronis resumere; et conloquium \nosculo finitum. dein paucis diebus interiectis magna \nutrimque specie inde eques compositus per turmas et \ninsignibus patriis, hinc agmina legionum stetere fulgentibus \naquilis signisque et simulacris deum in modum templi: \nmedio tribunal sedem curulem et sedes effigiem Neronis \nsustinebat. ad quam progressus Tiridates, caesis ex more \nvictimis, sublatum capiti diadema imagini subiecit, magnis  \napud cunctos animorum motibus, quos augebat insita adhuc \noculis exercituum Romanorum caedes aut obsidio: at nunc \nversos casus; iturum Tiridaten ostentui gentibus quanto \nminus quam captivum?"}, {"milestone": {"@n": "31", "@unit": "chapter"}, "#text": "Addidit gloriae Corbulo comitatem epulasque; et \nrogitante rege causas, quoties novum aliquid adverterat, \nut initia vigiliarum per centurionem nuntiari, convivium \nbucina dimitti et structam ante augurale aram subdita face \naccendi, cuncta in maius attollens admiratione prisci moris \nadfecit. postero die spatium oravit quo tantum itineris \naditurus fratres ante matremque viseret; obsidem interea \nfiliam tradit litterasque supplices ad Neronem."}, {"milestone": {"@n": "32", "@unit": "chapter"}, "#text": "Et digressus Pacorum apud Medos, Vologesen Ecbatanis repperit non incuriosum fratris: quippe et propriis \nnuntiis a Corbulone petierat ne quam imaginem servitii Tiridates perferret neu ferrum traderet aut complexu \nprovincias obtinentium arceretur foribusve eorum adsisteret, \ntantusque ei Romae quantus consulibus honor esset. \nscilicet externae superbiae sueto non inerat notitia nostri \napud quos vis imperii valet, inania tramittuntur."}, {"milestone": {"@n": "33", "@unit": "chapter"}, "#text": "Eodem anno Caesar nationes Alpium maritimarum \nin ius Latii transtulit. equitum Romanorum locos sedilibus \nplebis anteposuit apud circum; namque ad eam diem indiscreti inibant, quia lex Roscia nihil nisi de quattuordecim \nordinibus sanxit. spectacula gladiatorum idem annus \nhabuit pari magnificentia ac priora; sed feminarum inlustrium senatorumque plures per arenam foedati sunt."}, {"pb": {"@ed": "oct"}, "milestone": {"@n": "34", "@unit": "chapter"}, "#text": "C. Laecanio M. Licinio consulibus acriore in dies \ncupidine adigebatur Nero promiscas scaenas frequentandi: \nnam adhuc per domum aut hortos cecinerat Iuvenalibus \nludis, quos ut parum celebris et tantae voci angustos spernebat. non tamen Romae incipere ausus Neapolim quasi  \nGraecam urbem delegit: inde initium fore ut transgressus \nin Achaiam insignisque et antiquitus sacras coronas adeptus \nmaiore fama studia civium eliceret. ergo contractum oppidanorum vulgus, et quos e proximis coloniis et municipiis \neius rei fama acciverat, quique Caesarem per honorem aut \nvarios usus sectantur, etiam militum manipuli, theatrum \nNeapolitanorum complent."}, {"milestone": {"@n": "35", "@unit": "chapter"}, "#text": "Illic, plerique ut arbitrabantur, triste, ut ipse, providum potius et secundis numinibus evenit: nam egresso \nqui adfuerat populo vacuum et sine ullius noxa theatrum \nconlapsum est. ergo per compositos cantus grates dis atque \nipsam recentis casus fortunam celebrans petiturusque maris \nHadriae traiectus apud Beneventum interim consedit, ubi \ngladiatorium munus a Vatinio celebre edebatur. Vatinius \ninter foedissima eius aulae ostenta fuit, sutrinae tabernae \nalumnus, corpore detorto, facetiis scurrilibus; primo in \ncontumelias adsumptus, dehinc optimi cuiusque criminatione eo usque valuit ut gratia pecunia vi nocendi etiam \nmalos praemineret."}, {"pb": {"@ed": "oct"}, "milestone": {"@n": "36", "@unit": "chapter"}, "#text": "Eius munus frequentanti Neroni ne inter voluptates \nquidem a sceleribus cessabatur. isdem quippe illis diebus \nTorquatus Silanus mori adigitur, quia super Iuniae familiae \nclaritudinem divum Augustum abavum ferebat. iussi accusatores obicere prodigum largitionibus, neque aliam spem \nquam in rebus novis esse: quin inter libertos habere \nquos ab epistulis et libellis et rationibus appellet, nomina \nsummae curae et meditamenta. tum intimus quisque \nlibertorum vincti abreptique; et cum damnatio instaret, \nbrachiorum venas Torquatus interscidit; secutaque Neronis oratio ex more, quamvis sontem et defensioni merito  \ndiffisum victurum tamen fuisse si clementiam iudicis expectasset."}, {"milestone": {"@n": "37", "@unit": "chapter"}, "#text": "Nec multo post omissa in praesens Achaia (causae \nin incerto fuere) urbem revisit, provincias Orientis, maxime \nAegyptum, secretis imaginationibus agitans. dehinc edicto \ntestificatus non longam sui absentiam et cuncta in re publica \nperinde immota ac prospera fore, super ea profectione adiit \nCapitolium. illic veneratus deos, cum Vestae quoque templum inisset, repente cunctos per artus tremens, seu numine \nexterrente, seu facinorum recordatione numquam timore \nvacuus, deseruit inceptum, cunctas sibi curas amore patriae \nleviores dictitans. vidisse maestos civium vultus, audire \nsecretas querimonias, quod tantum <itineris> aditurus esset, \ncuius ne modicos quidem egressus tolerarent, sueti adversum \nfortuita aspectu principis refoveri. ergo ut in privatis \nnecessitudinibus proxima pignora praevalerent, ita populum \nRomanum vim plurimam habere parendumque retinenti. \nhaec atque talia plebi volentia fuere, voluptatum cupidine \net, quae praecipua cura est, rei frumentariae angustias, si \nabesset, metuenti. senatus et primores in incerto erant \nprocul an coram atrocior haberetur: dehinc, quae natura \nmagnis timoribus, deterius credebant quod evenerat."}, {"pb": {"@ed": "oct"}, "milestone": {"@n": "38", "@unit": "chapter"}, "#text": "Ipse quo fidem adquireret nihil usquam perinde laetum sibi, publicis locis struere convivia totaque urbe quasi \ndomo uti. et celeberrimae luxu famaque epulae fuere quas \na Tigellino paratas ut exemplum referam, ne saepius eadem \nprodigentia narranda sit. igitur in stagno Agrippae fabricatus est ratem cui superpositum convivium navium aliarum \ntractu moveretur. naves auro et ebore distinctae, remiges-  \nque exoleti per aetates et scientiam libidinum componebantur. volucris et feras diversis e terris et animalia maris \nOceano abusque petiverat. crepidinibus stagni lupanaria \nadstabant inlustribus feminis completa et contra scorta visebantur nudis corporibus. iam gestus motusque obsceni; et \npostquam tenebrae incedebant, quantum iuxta nemoris et \ncircumiecta tecta consonare cantu et luminibus clarescere. \nipse per licita atque inlicita foedatus nihil flagitii reliquerat \nquo corruptior ageret, nisi paucos post dies uni ex illo contaminatorum grege (nomen Pythagorae fuit) in modum \nsollemnium coniugiorum denupsisset. inditum imperatori \nflammeum, missi auspices, dos et genialis torus et faces \nnuptiales, cuncta denique spectata quae etiam in femina \nnox operit."}, {"pb": {"@ed": "oct"}, "milestone": {"@n": "39", "@unit": "chapter"}, "#text": "Sequitur clades, forte an dolo principis incertum \n(nam utrumque auctores prodidere), sed omnibus quae huic \nurbi per violentiam ignium acciderunt gravior atque atrocior. \ninitium in ea parte circi ortum quae Palatino Caelioque \nmontibus contigua est, ubi per tabernas, quibus id mercimonium inerat quo flamma alitur, simul coeptus ignis et \nstatim validus ac vento citus longitudinem circi corripuit. \nneque enim domus munimentis saeptae vel templa muris \ncincta aut quid aliud morae interiacebat. impetu pervagatum incendium plana primum, deinde in edita adsurgens \net rursus inferiora populando, antiit remedia velocitate mali \net obnoxia urbe artis itineribus hucque et illuc flexis atque \nenormibus vicis, qualis vetus Roma fuit. ad hoc lamenta \npaventium feminarum, fessa aetate aut rudis pueritiae \n[aetas], quique sibi quique aliis consulebant, dum trahunt \ninvalidos aut opperiuntur, pars mora, pars festinans, cuncta \nimpediebant. et saepe dum in tergum respectant lateribus \naut fronte circumveniebantur, vel si in proxima evaserant,  \nillis quoque igni correptis, etiam quae longinqua crediderant \nin eodem casu reperiebant. postremo, quid vitarent quid \npeterent ambigui, complere vias, sterni per agros; quidam \namissis omnibus fortunis, diurni quoque victus, alii caritate \nsuorum, quos eripere nequiverant, quamvis patente effugio \ninteriere. nec quisquam defendere audebat, crebris multorum minis restinguere prohibentium, et quia alii palam faces \niaciebant atque esse sibi auctorem vociferabantur, sive ut \nraptus licentius exercerent seu iussu."}, {"milestone": {"@n": "40", "@unit": "chapter"}, "#text": "Eo in tempore Nero Antii agens non ante in urbem \nregressus est quam domui eius, qua Palatium et Maecenatis \nhortos continuaverat, ignis propinquaret. neque tamen sisti \npotuit quin et Palatium et domus et cuncta circum haurirentur. sed solacium populo exturbato ac profugo campum \nMartis ac monumenta Agrippae, hortos quin etiam suos \npatefecit et subitaria aedificia extruxit quae multitudinem \ninopem acciperent; subvectaque utensilia ab Ostia et propinquis municipiis pretiumque frumenti minutum usque ad \nternos nummos. quae quamquam popularia in inritum cadebant, quia pervaserat rumor ipso tempore flagrantis urbis \ninisse eum domesticam scaenam et cecinisse Troianum \nexcidium, praesentia mala vetustis cladibus adsimulantem."}, {"pb": {"@ed": "oct"}, "milestone": {"@n": "41", "@unit": "chapter"}, "#text": "Sexto demum die apud imas Esquilias finis incendio \nfactus, prorutis per immensum aedificiis ut continuae violentiae campus et velut vacuum caelum occurreret. necdum \npositus metus aut redierat plebi spes: rursum grassatus \nignis patulis magis urbis locis; eoque strages hominum \nminor, delubra deum et porticus amoenitati dicatae latius  \nprocidere. plusque infamiae id incendium habuit quia \npraediis Tigellini Aemilianis proruperat videbaturque Nero \ncondendae urbis novae et cognomento suo appellandae \ngloriam quaerere. quippe in regiones quattuordecim Roma \ndividitur, quarum quattuor integrae manebant, tres solo \ntenus deiectae: septem reliquis pauca tectorum vestigia \nsupererant, lacera et semusta."}, {"hi": {"@rend": "7", "#text": "xiiii"}, "milestone": {"@n": "42", "@unit": "chapter"}, "#text": "Domuum et insularum et templorum quae amissa \nsunt numerum inire haud promptum fuerit: sed vetustissima religione, quod Servius Tullius Lunae et magna ara \nfanumque quae praesenti Herculi Arcas Evander sacraverat, \naedesque Statoris Iovis vota Romulo Numaeque regia et \ndelubrum Vestae cum Penatibus populi Romani exusta; \niam opes tot victoriis quaesitae et Graecarum artium \ndecora, exim monumenta ingeniorum antiqua et incorrupta, \n<ut> quamvis in tanta resurgentis urbis pulchritudine multa \nseniores meminerint quae reparari nequibant. fuere qui \nadnotarent  Kal. Sextilis principium incendii huius \nortum, et quo Senones captam urbem inflammaverint. alii \neo usque cura progressi sunt ut totidem annos mensisque \net dies inter utraque incendia numerent."}, {"pb": {"@ed": "oct"}, "milestone": {"@n": "43", "@unit": "chapter"}, "#text": "Ceterum Nero usus est patriae ruinis extruxitque \ndomum in qua haud proinde gemmae et aurum miraculo \nessent, solita pridem et luxu vulgata, quam arva et stagna \net in modum solitudinum hinc silvae inde aperta spatia et \nprospectus, magistris et machinatoribus Severo et Celere, \nquibus ingenium et audacia erat etiam quae natura denegavisset per artem temptare et viribus principis inludere. \nnamque ab lacu Averno navigabilem fossam usque ad ostia \nTiberina depressuros promiserant squalenti litore aut per \nmontis adversos. neque enim aliud umidum gignendis  \naquis occurrit quam Pomptinae paludes: cetera abrupta \naut arentia ac, si perrumpi possent, intolerandus labor nec \nsatis causae. Nero tamen, ut erat incredibilium cupitor, \neffodere proxima Averno iuga conisus est; manentque \nvestigia inritae spei."}, {"milestone": {"@n": "44", "@unit": "chapter"}, "#text": "Ceterum urbis quae domui supererant non, ut post \nGallica incendia, nulla distinctione nec passim erecta, sed \ndimensis vicorum ordinibus et latis viarum spatiis cohibitaque aedificiorum altitudine ac patefactis areis additisque \nporticibus quae frontem insularum protegerent. eas porticus \nNero sua pecunia extructurum purgatasque areas dominis \ntraditurum pollicitus est. addidit praemia pro cuiusque \nordine et rei familiaris copiis finivitque tempus intra quod \neffectis domibus aut insulis apiscerentur. ruderi accipiendo \nOstiensis paludes destinabat utique naves quae frumentum \nTiberi subvectassent onustae rudere decurrerent; aedificiaque ipsa certa sui parte sine trabibus saxo Gabino Albanove \nsolidarentur, quod is lapis ignibus impervius est; iam aqua \nprivatorum licentia intercepta quo largior et pluribus locis \nin publicum flueret, custodes; et subsidia reprimendis ignibus in propatulo quisque haberet; nec communione parietum, sed propriis quaeque muris ambirentur. ea ex utilitate \naccepta decorem quoque novae urbi attulere. erant tamen \nqui crederent veterem illam formam salubritati magis \nconduxisse, quoniam angustiae itinerum et altitudo tectorum \nnon perinde solis vapore perrumperentur: at nunc patulam \nlatitudinem et nulla umbra defensam graviore aestu \nardescere."}, {"pb": {"@ed": "oct"}, "milestone": {"@n": "45", "@unit": "chapter"}, "#text": "Et haec quidem humanis consiliis providebantur. \nmox petita dis piacula aditique Sibyllae libri, ex quibus  \nsupplicatum Vulcano et Cereri Proserpinaeque ac propitiata \nIuno per matronas, primum in Capitolio, deinde apud proximum mare, unde hausta aqua templum et simulacrum \ndeae perspersum est; et sellisternia ac pervigilia celebravere feminae quibus mariti erant. sed non ope humana, \nnon largitionibus principis aut deum placamentis decedebat \ninfamia quin iussum incendium crederetur. ergo abolendo \nrumori Nero subdidit reos et quaesitissimis poenis adfecit \nquos per flagitia invisos vulgus Christianos appellabat. \nauctor nominis eius Christus Tiberio imperitante per \nprocuratorem Pontium Pilatum supplicio adfectus erat; \nrepressaque in praesens exitiabilis superstitio rursum \nerumpebat, non modo per Iudaeam, originem eius mali, \nsed per urbem etiam quo cuncta undique atrocia aut \npudenda confluunt celebranturque. igitur primum correpti \nqui fatebantur, deinde indicio eorum multitudo ingens \nhaud proinde in crimine incendii quam odio humani \ngeneris convicti sunt. et pereuntibus addita ludibria, ut \nferarum tergis contecti laniatu canum interirent, aut crucibus adfixi aut flammandi, atque ubi defecisset dies in \nusum nocturni luminis urerentur. hortos suos ei spectaculo \nNero obtulerat et circense ludicrum edebat, habitu aurigae \npermixtus plebi vel curriculo insistens. unde quamquam \nadversus sontis et novissima exempla meritos miseratio \noriebatur, tamquam non utilitate publica sed in saevitiam \nunius absumerentur."}, {"pb": {"@ed": "oct"}, "milestone": {"@n": "46", "@unit": "chapter"}, "#text": "Interea conferendis pecuniis pervastata Italia, provinciae eversae sociique populi et quae civitatium liberae \nvocantur. inque eam praedam etiam dii cessere, spoliatis \nin urbe templis egestoque auro quod triumphis, quod votis  \nomnis populi Romani aetas prospere aut in metu sacraverat. \nenimvero per Asiam atque Achaiam non dona tantum sed \nsimulacra numinum abripiebantur, missis in eas provincias \nAcrato ac Secundo Carrinate. ille libertus cuicumque \nflagitio promptus, hic Graeca doctrina ore tenus exercitus \nanimum bonis artibus non induerat. ferebatur Seneca quo \ninvidiam sacrilegii a semet averteret longinqui ruris secessum \noravisse et, postquam non concedebatur, ficta valetudine \nquasi aeger nervis cubiculum non egressus. tradidere quidam venenum ei per libertum ipsius, cui nomen Cleonicus, \nparatum iussu Neronis vitatumque a Seneca proditione \nliberti seu propria formidine, dum persimplici victu et agrestibus pomis ac, si sitis admoneret, profluente aqua vitam \ntolerat."}, {"milestone": {"@n": "47", "@unit": "chapter"}, "#text": "Per idem tempus gladiatores apud oppidum Praeneste temptata eruptione praesidio militis, qui custos adesset, \ncoerciti sunt, iam Spartacum et vetera mala rumoribus \nferente populo, ut est novarum rerum cupiens pavidusque. \nnec multo post clades rei navalis accipitur, non bello \n(quippe haud alias tam immota pax), sed certum ad diem in \nCampaniam redire classem Nero iusserat, non exceptis \nmaris casibus. ergo gubernatores, quamvis saeviente \npelago, a Formiis movere; et gravi Africo, dum promunturium Miseni superare contendunt, Cumanis litoribus \nimpacti triremium plerasque et minora navigia passim \namiserunt."}, {"pb": {"@ed": "oct"}, "milestone": {"@n": "48", "@unit": "chapter"}, "#text": "Fine anni vulgantur prodigia imminentium malorum \nnuntia: vis fulgurum non alias crebrior et sidus cometes, \nsanguine inlustri semper Neroni expiatum; bicipites hominum aliorumve animalium partus abiecti in publicum aut in \nsacrificiis, quibus gravidas hostias immolare mos est, reperti.  \net in agro Placentino viam propter natus vitulus cui caput \nin crure esset; secutaque haruspicum interpretatio, parari \nrerum humanarum aliud caput, sed non fore validum neque \noccultum, quia in utero repressum aut iter iuxta editum sit."}, {"milestone": {"@n": "49", "@unit": "chapter"}, "#text": "Ineunt deinde consulatum Silius Nerva et Atticus \nVestinus, coepta simul et aucta coniuratione in quam certatim nomina dederant senatores eques miles, feminae etiam, \ncum odio Neronis tum favore in C. Pisonem. is Calpurnio \ngenere ortus ac multas insignisque familias paterna nobilitate complexus, claro apud vulgum rumore erat per virtutem \naut species virtutibus similis. namque facundiam tuendis \ncivibus exercebat, largitionem adversum amicos, et ignotis \nquoque comi sermone et congressu; aderant etiam fortuita, \ncorpus procerum, decora facies: sed procul gravitas morum \naut voluptatum parsimonia; levitati ac magnificentiae et aliquando luxu indulgebat, idque pluribus probabatur qui in \ntanta vitiorum dulcedine summum imperium non restrictum \nnec perseverum volunt."}, {"pb": {"@ed": "oct"}, "milestone": {"@n": "50", "@unit": "chapter"}, "#text": "Initium coniurationi non a cupidine ipsius fuit: nec \ntamen facile memoraverim quis primus auctor, cuius instinctu concitum sit quod tam multi sumpserunt. promptissimos Subrium Flavum tribunum praetoriae cohortis et \nSulpicium Asprum centurionem extitisse constantia exitus \ndocuit; et Lucanus Annaeus Plautiusque Lateranus vivida \nodia intulere. Lucanum propriae causae accendebant, \nquod famam carminum eius premebat Nero prohibueratque ostentare, vanus adsimulatione: Lateranum consulem \ndesignatum nulla iniuria sed amor rei publicae sociavit. \nat Flavius Scaevinus et Afranius Quintianus, uterque senatorii ordinis, contra famam sui principium tanti facinoris  \ncapessivere: nam Scaevino dissoluta luxu mens et proinde \nvita somno languida; Quintianus mollitia corporis infamis \net a Nerone probroso carmine diffamatus contumeliam \nultum ibat."}, {"pb": {"@ed": "oct"}, "milestone": {"@n": "51", "@unit": "chapter"}, "#text": "Ergo dum scelera principis et finem adesse imperio \ndeligendumque qui fessis rebus succurreret inter se aut inter \namicos iaciunt, adgregavere Claudium Senecionem, Cervarium Proculum, Vulcacium Araricum, Iulium Augurinum, \nMunatium Gratum, Antonium Natalem, Marcium Festum, \nequites Romanos; ex quibus Senecio, e praecipua familiaritate Neronis, speciem amicitiae etiam tum retinens eo \npluribus periculis conflictabatur: Natalis particeps ad omne \nsecretum Pisoni erat; ceteris spes ex novis rebus petebatur. \nadscitae sunt super Subrium et Sulpicium, de quibus rettuli, \nmilitares manus Gavius Silvanus et Statius Proxumus tribuni cohortium praetoriarum, Maximus Scaurus et Venetus \nPaulus centuriones. sed summum robur in Faenio Rufo \npraefecto videbatur, quem vita famaque laudatum per saevitiam impudicitiamque Tigellinus in animo principis antibat fatigabatque criminationibus ac saepe in metum adduxerat quasi adulterum Agrippinae et desiderio eius ultioni \nintentum. igitur ubi coniuratis praefectum quoque praetorii in partis descendisse crebro ipsius sermone facta fides, \npromptius iam de tempore ac loco caedis agitabant. et \ncepisse impetum Subrius Flavus ferebatur in scaena \ncanentem Neronem adgrediendi, aut cum ardente domo \nper noctem huc illuc cursaret incustoditus. hic occasio \nsolitudinis, ibi ipsa frequentia tanti decoris testis pul-  \ncherrima animum extimulaverant, nisi impunitatis cupido \nretinuisset, magnis semper conatibus adversa."}, {"milestone": {"@n": "52", "@unit": "chapter"}, "#text": "Interim cunctantibus prolatantibusque spem ac metum Epicharis quaedam, incertum quonam modo sciscitata \n(neque illi ante ulla rerum honestarum cura fuerat), accendere et arguere coniuratos, ac postremum lentitudinis \neorum pertaesa et in Campania agens primores classiariorum Misenensium labefacere et conscientia inligare conisa \nest tali initio. erat nauarchus in ea classe Volusius Proculus, occidendae matris Neroni inter ministros, non ex \nmagnitudine sceleris provectus, ut rebatur. is mulieri olim \ncognitus, seu recens orta amicitia, dum merita erga Neronem sua et quam in inritum cecidissent aperit adicitque \nquestus et destinationem vindictae, si facultas oreretur, \nspem dedit posse impelli et pluris conciliare: nec leve \nauxilium in classe, crebras occasiones, quia Nero multo \napud Puteolos et Misenum maris usu laetabatur. ergo \nEpicharis plura; et omnia scelera principis orditur, neque \nsenatui quidquam manere. sed provisum quonam modo \npoenas eversae rei publicae daret: accingeretur modo \nnavare operam et militum acerrimos ducere in partis, ac \ndigna pretia expectaret; nomina tamen coniuratorum \nreticuit. unde Proculi indicium inritum fuit, quamvis ea \nquae audierat ad Neronem detulisset. accita quippe Epicharis et cum indice composita nullis testibus innisum facile \nconfutavit. sed ipsa in custodia retenta est, suspectante \nNerone haud falsa esse etiam quae vera non probabantur."}, {"pb": {"@ed": "oct"}, "milestone": {"@n": "53", "@unit": "chapter"}, "#text": "Coniuratis tamen metu proditionis permotis placitum \nmaturare caedem apud Baias in villa Pisonis, cuius amoeni-  \ntate captus Caesar crebro ventitabat balneasque et epulas \ninibat omissis excubiis et fortunae suae mole. sed abnuit \nPiso invidiam praetendens, si sacra mensae diique hospitales caede qualiscumque principis cruentarentur: melius \napud urbem in illa invisa et spoliis civium extructa domo \nvel in publico patraturos quod pro re publica suscepissent. \nhaec in commune, ceterum timore occulto ne L. Silanus \neximia nobilitate disciplinaque C. Cassii, apud quem educatus erat, ad omnem claritudinem sublatus imperium \ninvaderet, prompte daturis qui a coniuratione integri essent \nquique miserarentur Neronem tamquam per scelus interfectum. plerique Vestini quoque consulis acre ingenium \nvitavisse Pisonem crediderunt, ne ad libertatem oreretur \nvel delecto imperatore alio sui muneris rem publicam \nfaceret. etenim expers coniurationis erat, quamvis super \neo crimine Nero vetus adversum insontem odium expleverit."}, {"pb": {"@ed": "oct"}, "milestone": {"@n": "54", "@unit": "chapter"}, "#text": "Tandem statuere circensium ludorum die, qui Cereri \ncelebratur, exequi destinata, quia Caesar rarus egressu domoque aut hortis clausus ad ludicra circi ventitabat promptioresque aditus erant laetitia spectaculi. ordinem insidiis \ncomposuerant, ut Lateranus, quasi subsidium rei familiari \noraret, deprecabundus et genibus principis accidens prosterneret incautum premeretque, animi validus et corpore \ningens; tum iacentem et impeditum tribuni et centuriones \net ceterorum, ut quisque audentiae habuisset, adcurrerent \ntrucidarentque, primas sibi partis expostulante Scaevino, \nqui pugionem templo Salutis [in Etruria] sive, ut alii \ntradidere, Fortunae Ferentino in oppido detraxerat gestabatque velut magno operi sacrum. interim Piso apud  \naedem Cereris opperiretur, unde eum praefectus Faenius \net ceteri accitum ferrent in castra, comitante Antonia, \nClaudii Caesaris filia, ad eliciendum vulgi favorem, quod \nC. Plinius memorat. nobis quoquo modo traditum non \noccultare in animo fuit, quamvis absurdum videretur aut \ninanem ad spem Antoniam nomen et periculum commodavisse aut Pisonem notum amore uxoris alii matrimonio \nse obstrinxisse, nisi si cupido dominandi cunctis adfectibus \nflagrantior est."}, {"pb": {"@ed": "oct"}, "milestone": {"@n": "55", "@unit": "chapter"}, "#text": "Sed mirum quam inter diversi generis ordinis, aetatis \nsexus, ditis pauperes taciturnitate omnia cohibita sint, \ndonec proditio coepit e domo Scaevini; qui pridie insidiarum multo sermone cum Antonio Natale, dein regressus \ndomum testamentum obsignavit, promptum vagina pugionem, de quo supra rettuli, vetustate obtusum increpans \nasperari saxo et in mucronem ardescere iussit eamque \ncuram liberto Milicho mandavit. simul adfluentius solito \nconvivium initum, servorum carissimi libertate et alii pecunia donati; atque ipse maestus et magnae cogitationis \nmanifestus erat, quamvis laetitiam vagis sermonibus simularet. postremo vulneribus ligamenta quibusque sistitur \nsanguis parare eundem Milichum monet, sive gnarum coniurationis et illuc usque fidum, seu nescium et tunc primum \narreptis suspicionibus, ut plerique tradidere [de consequentibus]. nam cum secum servilis animus praemia perfidiae \nreputavit simulque immensa pecunia et potentia obversabantur, cessit fas et salus patroni et acceptae libertatis \nmemoria. etenim uxoris quoque consilium adsumpserat \nmuliebre ac deterius: quippe ultro metum intentabat,  \nmultosque adstitisse libertos ac servos qui eadem viderint: \nnihil profuturum unius silentium, at praemia penes unum \nfore qui indicio praevenisset."}, {"milestone": {"@n": "56", "@unit": "chapter"}, "#text": "Igitur coepta luce Milichus in hortos Servilianos \npergit; et cum foribus arceretur, magna et atrocia adferre \ndictitans deductusque ab ianitoribus ad libertum Neronis \nEpaphroditum, mox ab eo ad Neronem, urgens periculum, \ngravis coniuratos et cetera quae audiverat coniectaverat \ndocet. telum quoque in necem eius paratum ostendit accirique reum iussit. is raptus per milites et defensionem \norsus, ferrum cuius argueretur olim religione patria cultum \net in cubiculo habitum ac fraude liberti subreptum respondit. tabulas testamenti saepius a se et incustodita \ndierum observatione signatas. pecunias et libertates servis \net ante dono datas, sed ideo tunc largius quia tenui iam re \nfamiliari et instantibus creditoribus testamento diffideret. \nenimvero liberalis semper epulas struxisse, vitam amoenam \net duris iudicibus parum probatam. fomenta vulneribus \nnulla iussu suo sed, quia cetera palam vana obiecisset, \nadiungere crimen cuius se pariter indicem et testem faceret. \nadicit dictis constantiam; incusat ultro intestabilem et \nconsceleratum tanta vocis ac vultus securitate ut labaret \nindicium, nisi Milichum uxor admonuisset Antonium Natalem multa cum Scaevino ac secreta conlocutum et esse \nutrosque C. Pisonis intimos."}, {"pb": {"@ed": "oct"}, "milestone": {"@n": "57", "@unit": "chapter"}, "#text": "Ergo accitur Natalis et diversi interrogantur quisnam \nis sermo, qua de re fuisset. tum exorta suspicio, quia non \ncongruentia responderant, inditaque vincla. et tormentorum aspectum ac minas non tulere: prior tamen Natalis, \ntotius conspirationis magis gnarus, simul arguendi peritior,  \nde Pisone primum fatetur, deinde adicit Annaeum Senecam, \nsive internuntius inter eum Pisonemque fuit, sive ut Neronis \ngratiam pararet, qui infensus Senecae omnis ad eum opprimendum artes conquirebat. tum cognito Natalis indicio \nScaevinus quoque pari imbecillitate, an cuncta iam patefacta credens nec ullum silentii emolumentum, edidit \nceteros. ex quibus Lucanus Quintianusque et Senecio diu \nabnuere: post promissa impunitate corrupti, quo tarditatem \nexcusarent, Lucanus Aciliam matrem suam, Quintianus \nGlitium Gallum, Senecio Annium Pollionem, amicorum \npraecipuos, nominavere."}, {"milestone": {"@n": "58", "@unit": "chapter"}, "#text": "Atque interim Nero recordatus Volusii Proculi indicio Epicharin attineri ratusque muliebre corpus impar \ndolori tormentis dilacerari iubet. at illam non verbera, \nnon ignes, non ira eo acrius torquentium ne a femina \nspernerentur, pervicere quin obiecta denegaret. sic primus \nquaestionis dies contemptus. postero cum ad eosdem \ncruciatus retraheretur gestamine sellae (nam dissolutis \nmembris insistere nequibat), vinclo fasciae, quam pectori \ndetraxerat, in modum laquei ad arcum sellae restricto indidit cervicem et corporis pondere conisa tenuem iam \nspiritum expressit, clariore exemplo libertina mulier in \ntanta necessitate alienos ac prope ignotos protegendo, cum \ningenui et viri et equites Romani senatoresque intacti tormentis carissima suorum quisque pignorum proderent. non \nenim omittebant Lucanus quoque et Senecio et Quintianus \npassim conscios edere, magis magisque pavido Nerone, \nquamquam multiplicatis excubiis semet saepsisset."}, {"pb": {"@ed": "oct"}, "milestone": {"@n": "59", "@unit": "chapter"}, "#text": "Quin et urbem per manipulos occupatis moenibus, \ninsesso etiam mari et amne, velut in custodiam dedit. voli-  \ntabantque per fora, per domos, rura quoque et proxima \nmunicipiorum pedites equitesque, permixti Germanis, quibus fidebat princeps quasi externis. continua hinc et \nvincta agmina trahi ac foribus hortorum adiacere. atque \nubi dicendam ad causam introissent, laetatum erga coniuratos et fortuitus sermo et subiti occursus, si convivium, \nsi spectaculum simul inissent, pro crimine accipi, cum super \nNeronis ac Tigellini saevas percontationes Faenius quoque \nRufus violenter urgeret, nondum ab indicibus nominatus, \net quo fidem inscitiae pararet, atrox adversus socios. idem \nSubrio Flavo adsistenti adnuentique an inter ipsam cognitionem destringeret gladium caedemque patraret, rennuit \ninfregitque impetum iam manum ad capulum referentis."}, {"pb": {"@ed": "oct"}, "milestone": {"@n": "60", "@unit": "chapter"}, "#text": "Fuere qui prodita coniuratione, dum auditur Milichus, dum dubitat Scaevinus, hortarentur Pisonem pergere \nin castra aut rostra escendere studiaque militum et populi \ntemptare. si conatibus eius conscii adgregarentur, secuturos etiam integros; magnamque motae rei famam, quae \nplurimum in novis consiliis valeret. nihil adversum haec \nNeroni provisum. etiam fortis viros subitis terreri, nedum \nille scaenicus, Tigellino scilicet cum paelicibus suis comitante, arma contra cieret. multa experiendo confieri quae \nsegnibus ardua videantur. frustra silentium et fidem in tot \nconsciorum animis et corporibus sperare: cruciatui aut \npraemio cuncta pervia esse. venturos qui ipsum quoque \nvincirent, postremo indigna nece adficerent. quanto laudabilius periturum, dum amplectitur rem publicam, dum \nauxilia libertati invocat. miles potius deesset et plebes \ndesereret, dum ipse maioribus, dum posteris, si vita praeriperetur, mortem adprobaret. immotus his et paululum in \npublico versatus, post domi secretus, animum adversum  \nsuprema firmabat, donec manus militum adveniret quos \nNero tirones aut stipendiis recentis delegerat: nam vetus \nmiles timebatur tamquam favore imbutus. obiit abruptis \nbrachiorum venis. testamentum foedis adversus Neronem \nadulationibus amori uxoris dedit, quam degenerem et sola \ncorporis forma commendatam amici matrimonio abstulerat. \nnomen mulieri Satria Galla, priori marito Domitius Silus: \nhic patientia, illa impudicitia Pisonis infamiam propagavere."}, "Proximam necem Plautii Laterani consulis designati \nNero adiungit, adeo propere ut non complecti liberos, non \nillud breve mortis arbitrium permitteret. raptus in locum \nservilibus poenis sepositum manu Statii tribuni trucidatur, \nplenus constantis silentii nec tribuno obiciens eandem conscientiam.", {"milestone": {"@n": "61", "@unit": "chapter"}, "#text": "Sequitur caedes Annaei Senecae, laetissima principi, \nnon quia coniurationis manifestum compererat, sed ut ferro \ngrassaretur, quando venenum non processerat. solus quippe \nNatalis et hactenus prompsit missum se ad aegrotum Senecam uti viseret conquerereturque cur Pisonem aditu arceret: \nmelius fore si amicitiam familiari congressu exercuissent; \net respondisse Senecam sermones mutuos et crebra conloquia neutri conducere; ceterum salutem suam incolumitate \nPisonis inniti. haec ferre Gavius Silvanus tribunus praetoriae cohortis et an dicta Natalis suaque responsa nosceret \npercontari Senecam iubetur. is forte an prudens ad eum \ndiem ex Campania remeaverat quartumque apud lapidem \nsuburbano rure substiterat. illo propinqua vespera tribunus \nvenit et villam globis militum saepsit; tum ipsi cum Pompeia \nPaulina uxore et amicis duobus epulanti mandata imperatoris edidit."}, {"pb": {"@ed": "oct"}, "milestone": {"@n": "62", "@unit": "chapter"}, "#text": "Seneca missum ad se Natalem conquestumque no-  \nmine Pisonis quod a visendo eo prohiberetur, seque rationem valetudinis et amorem quietis excusavisse respondit. \ncur salutem privati hominis incolumitati suae anteferret \ncausam non habuisse; nec sibi promptum in adulationes \ningenium. idque nulli magis gnarum quam Neroni, qui \nsaepius libertatem Senecae quam servitium expertus esset. \nubi haec a tribuno relata sunt Poppaea et Tigellino coram, \nquod erat saevienti principi intimum consiliorum, interrogat \nan Seneca voluntariam mortem pararet. tum tribunus nulla \npavoris signa, nihil triste in verbis eius aut vultu deprensum \nconfirmavit. ergo regredi et indicere mortem iubetur. tradit \nFabius Rusticus non eo quo venerat itinere reditum sed \nflexisse ad Faenium praefectum, et expositis Caesaris iussis \nan obtemperaret interrogavisse, monitumque ab eo ut exequeretur, fatali omnium ignavia. nam et Silvanus inter \nconiuratos erat augebatque scelera in quorum ultionem \nconsenserat. voci tamen et aspectui pepercit intromisitque \nad Senecam unum ex centurionibus qui necessitatem \nultimam denuntiaret."}, {"pb": {"@ed": "oct"}, "milestone": {"@n": "63", "@unit": "chapter"}, "#text": "Ille interritus poscit testamenti tabulas; ac denegante centurione conversus ad amicos, quando meritis \neorum referre gratiam prohiberetur, quod unum iam et \ntamen pulcherrimum habeat, imaginem vitae suae relinquere testatur, cuius si memores essent, bonarum artium \nfamam fructum constantis amicitiae laturos. simul lacrimas \neorum modo sermone, modo intentior in modum coercentis \nad firmitudinem revocat, rogitans ubi praecepta sapientiae, \nubi tot per annos meditata ratio adversum imminentia? cui \nenim ignaram fuisse saevitiam Neronis? neque aliud superesse post matrem fratremque interfectos quam ut educatoris praeceptorisque necem adiceret."}, {"milestone": {"@n": "64", "@unit": "chapter"}, "#text": "Vbi haec atque talia velut in commune disseruit, \ncomplectitur uxorem et paululum adversus praesentem \nfortitudinem mollitus rogat oratque temperaret dolori neu \naeternum susciperet, sed in contemplatione vitae per virtutem actae desiderium mariti solaciis honestis toleraret. illa \ncontra sibi quoque destinatam mortem adseverat manumque \npercussoris exposcit. tum Seneca gloriae eius non adversus, \nsimul amore, ne sibi unice dilectam ad iniurias relinqueret, \n'vitae' inquit 'delenimenta monstraveram tibi, tu mortis \ndecus mavis: non invidebo exemplo. sit huius tam fortis \nexitus constantia penes utrosque par, claritudinis plus in \ntuo fine.' post quae eodem ictu brachia ferro exolvunt. \nSeneca, quoniam senile corpus et parco victu tenuatum \nlenta effugia sanguini praebebat, crurum quoque et poplitum \nvenas abrumpit; saevisque cruciatibus defessus, ne dolore \nsuo animum uxoris infringeret atque ipse visendo eius \ntormenta ad impatientiam delaberetur, suadet in aliud \ncubiculum abscedere. et novissimo quoque momento \nsuppeditante eloquentia advocatis scriptoribus pleraque \ntradidit, quae in vulgus edita eius verbis invertere supersedeo."}, {"pb": {"@ed": "oct"}, "milestone": {"@n": "65", "@unit": "chapter"}, "#text": "At Nero nullo in Paulinam proprio odio, ac ne \nglisceret invidia crudelitatis, <iubet> inhiberi mortem. hortantibus militibus servi libertique obligant brachia, premunt \nsanguinem, incertum an ignarae. nam ut est vulgus ad \ndeteriora promptum, non defuere qui crederent, donec \nimplacabilem Neronem timuerit, famam sociatae cum marito \nmortis petivisse, deinde oblata mitiore spe blandimentis \nvitae evictam; cui addidit paucos postea annos, laudabili  \nin maritum memoria et ore ac membris in eum pallorem \nalbentibus ut ostentui esset multum vitalis spiritus egestum. \nSeneca interim, durante tractu et lentitudine mortis, Statium \nAnnaeum, diu sibi amicitiae fide et arte medicinae probatum, orat provisum pridem venenum quo damnati publico \nAtheniensium iudicio extinguerentur promeret; adlatumque \nhausit frustra, frigidus iam artus et cluso corpore adversum \nvim veneni. postremo stagnum calidae aquae introiit, \nrespergens proximos servorum addita voce libare se liquorem \nillum Iovi liberatori. exim balneo inlatus et vapore eius \nexanimatus sine ullo funeris sollemni crematur. ita codicillis praescripserat, cum etiam tum praedives et praepotens \nsupremis suis consuleret."}, {"milestone": {"@n": "66", "@unit": "chapter"}, "#text": "Fama fuit Subrium Flavum cum centurionibus occulto \nconsilio neque tamen ignorante Seneca destinavisse ut post \noccisum opera Pisonis Neronem Piso quoque interficeretur tradereturque imperium Senecae, quasi insontibus claritudine virtutum ad summum fastigium delecto. quin et \nverba Flavi vulgabantur, non referre dedecori si citharoedus \ndemoveretur et tragoedus succederet, quia ut Nero cithara, \nita Piso tragico ornatu canebat."}, {"pb": {"@ed": "oct"}, "milestone": {"@n": "67", "@unit": "chapter"}, "#text": "Ceterum militaris quoque conspiratio non ultra fefellit, accensis indicibus ad prodendum Faenium Rufum, \nquem eundem conscium et inquisitorem non tolerabant. \nergo instanti minitantique renidens Scaevinus neminem ait \nplura scire quam ipsum, hortaturque ultro redderet tam \nbono principi vicem. non vox adversum ea Faenio, non \nsilentium, sed verba sua praepediens et pavoris manifestus, \nceterisque ac maxime Cervario Proculo equite Romano ad \nconvincendum eum conisis, iussu imperatoris a Cassio milite, \nqui ob insigne corporis robur adstabat, corripitur vinciturque."}, {"milestone": {"@n": "68", "@unit": "chapter"}, "#text": "Mox eorundem indicio Subrius Flavus tribunus \npervertitur, primo dissimilitudinem morum ad defensionem \ntrahens, neque se armatum cum inermibus et effeminatis \ntantum facinus consociaturum; dein, postquam urgebatur, \nconfessionis gloriam amplexus. interrogatusque a Nerone \nquibus causis ad oblivionem sacramenti processisset, \n'oderam te' inquit, 'nec quisquam tibi fidelior militum \nfuit, dum amari meruisti. odisse coepi, postquam parricida \nmatris et uxoris, auriga et histrio et incendiarius extitisti.' \nipsa rettuli verba, quia non, ut Senecae, vulgata erant, nec \nminus nosci decebat militaris viri sensus incomptos et \nvalidos. nihil in illa coniuratione gravius auribus Neronis \naccidisse constitit, qui ut faciendis sceleribus promptus, ita \naudiendi quae faceret insolens erat. poena Flavi Veianio \nNigro tribuno mandatur. is proximo in agro scrobem \neffodi iussit, quam Flavus ut humilem et angustam increpans, circumstantibus militibus, 'ne hoc quidem' inquit \n'ex disciplina.' admonitusque fortiter protendere cervicem, \n'utinam' ait 'tu tam fortiter ferias!' et ille multum \ntremens, cum vix duobus ictibus caput amputavisset, saevitiam apud Neronem iactavit, sesquiplaga interfectum a se \ndicendo."}, "Proximum constantiae exemplum Sulpicius Asper \ncenturio praebuit, percontanti Neroni cur in caedem suam \nconspiravisset breviter respondens non aliter tot flagitiis \neius subveniri potuisse: tum iussam poenam subiit. nec \nceteri centuriones in perpetiendis suppliciis degeneravere: \nat non Faenio Rufo par animus, sed lamentationes suas \netiam in testamentum contulit.", {"pb": {"@ed": "oct"}, "milestone": {"@n": "69", "@unit": "chapter"}, "#text": "Opperiebatur Nero ut Vestinus quoque consul in \ncrimen traheretur, violentum et infensum ratus: sed ex  \nconiuratis consilia cum Vestino non miscuerant, quidam \nvetustis in eum simultatibus, plures quia praecipitem et \ninsociabilem credebant. ceterum Neroni odium adversus \nVestinum ex intima sodalitate coeperat, dum hic ignaviam \nprincipis penitus cognitam despicit, ille ferociam amici \nmetuit, saepe asperis facetiis inlusus, quae ubi multum ex \nvero traxere, acrem sui memoriam relinquunt. accesserat \nrepens causa quod Vestinus Statiliam Messalinam matrimonio sibi iunxerat, haud nescius inter adulteros eius et \nCaesarem esse."}, {"milestone": {"@n": "70", "@unit": "chapter"}, "#text": "Igitur non crimine, non accusatore existente, quia \nspeciem iudicis induere non poterat, ad vim dominationis \nconversus Gerellanum tribunum cum cohorte militum immittit iubetque praevenire conatus consulis, occupare velut \narcem eius, opprimere delectam iuventutem, quia Vestinus \nimminentis foro aedis decoraque servitia et pari aetate \nhabebat. cuncta eo die munia consulis impleverat conviviumque celebrabat, nihil metuens an dissimulando metu, \ncum ingressi milites vocari eum a tribuno dixere. ille nihil \ndemoratus exsurgit et omnia simul properantur: clauditur \ncubiculo, praesto est medicus, abscinduntur venae, vigens \nadhuc balneo infertur, calida aqua mersatur, nulla edita \nvoce qua semet miseraretur. circumdati interim custodia \nqui simul discubuerant, nec nisi provecta nocte omissi sunt, \npostquam pavorem eorum, ex mensa exitium opperientium, \net imaginatus et inridens Nero satis supplicii luisse ait pro \nepulis consularibus."}, {"pb": {"@ed": "oct"}, "milestone": {"@n": "71", "@unit": "chapter"}, "#text": "Exim Annaei Lucani caedem imperat. is profluente \nsanguine ubi frigescere pedes manusque et paulatim ab \nextremis cedere spiritum fervido adhuc et compote mentis  \npectore intellegit, recordatus carmen a se compositum quo \nvulneratum militem per eius modi mortis imaginem obisse \ntradiderat, versus ipsos rettulit eaque illi suprema vox fuit. \nSenecio posthac et Quintianus et Scaevinus non ex priore \nvitae mollitia, mox reliqui coniuratorum periere, nullo facto \ndictove memorando."}, {"pb": {"@ed": "oct"}, "milestone": {"@n": "72", "@unit": "chapter"}, "#text": "Sed compleri interim urbs funeribus, Capitolium \nvictimis; alius filio, fratre alius aut propinquo aut amico \ninterfectis, agere grates deis, ornare lauru domum, genua \nipsius advolvi et dextram osculis fatigare. atque ille gaudium id credens Antonii Natalis et Cervarii Proculi festinata \nindicia impunitate remuneratur. Milichus praemiis ditatus \nconservatoris sibi nomen, Graeco eius rei vocabulo, adsumpsit. e tribunis Gavius Silvanus quamvis absolutus sua \nmanu cecidit; Statius Proxumus veniam quam ab imperatore acceperat vanitate exitus corrupit. exuti dehinc \ntribunatu * * Pompeius, Cornelius Martialis, Flavius Nepos \nStatius Domitius, quasi principem non quidem odissent sed \ntamen existimarentur. Novio Prisco per amicitiam Senecae \net Glitio Gallo atque Annio Pollioni infamatis magis quam \nconvictis data exilia. Priscum Artoria Flaccilla coniunx \ncomitata est, Gallum Egnatia Maximilla, magnis primum et \nintegris opibus, post ademptis; quae utraque gloriam eius \nauxere. pellitur et Rufrius Crispinus occasione coniurationis, sed Neroni invisus quod Poppaeam quondam matrimonio tenuerat. Verginium <Flavum et Musonium> Rufum \nclaritudo nominis expulit: nam Verginius studia iuvenum \neloquentia, Musonius praeceptis sapientiae fovebat. Cluvidieno Quieto, Iulio Agrippae, Blitio Catulino, Petronio \nPrisco, Iulio Altino velut in agmen et numerum, Aegaei  \nmaris insulae permittuntur. at Caedicia uxor Scaevini et \nCaesennius Maximus Italia prohibentur, reos fuisse se tantum \npoena experti. Acilia mater Annaei Lucani sine absolutione, sine supplicio dissimulata."}, {"milestone": {"@n": "73", "@unit": "chapter"}, "#text": "Quibus perpetratis Nero et contione militum habita \nbina nummum milia viritim manipularibus divisit addiditque \nsine pretio frumentum, quo ante ex modo annonae utebantur. tum quasi gesta bello expositurus vocat senatum \net triumphale decus Petronio Turpiliano consulari, Cocceio \nNervae praetori designato, Tigellino praefecto praetorii \ntribuit, Tigellinum et Nervam ita extollens ut super triumphalis in foro imagines apud Palatium quoque effigies \neorum sisteret. consularia insignia Nymphidio * * * quia \nnunc primum oblatus est, pauca repetam: nam et ipse \npars Romanarum cladium erit. igitur matre libertina ortus \nquae corpus decorum inter servos libertosque principum \nvulgaverat, ex G. Caesare se genitum ferebat, quoniam forte \nquadam habitu procerus et torvo vultu erat, sive G. Caesar, \nscortorum quoque cupiens, etiam matri eius inlusit * * *"}, {"pb": {"@ed": "oct"}, "milestone": {"@n": "74", "@unit": "chapter"}, "#text": "Sed Nero vocato senatu, oratione inter patres \nhabita, edictum apud populum et conlata in libros indicia \nconfessionesque damnatorum adiunxit. etenim crebro vulgi \nrumore lacerabatur, tamquam viros <claros> et insontis ob \ninvidiam aut metum extinxisset. ceterum coeptam adultamque et revictam coniurationem neque tunc dubitavere \nquibus verum noscendi cura erat, et fatentur qui post \ninteritum Neronis in urbem regressi sunt. at in senatu \ncunctis, ut cuique plurimum maeroris, in adulationem \ndemissis, Iunium Gallionem, Senecae fratris morte pavidum  \net pro sua incolumitate supplicem, increpuit Salienus \nClemens, hostem et parricidam vocans, donec consensu \npatrum deterritus est, ne publicis malis abuti ad occasionem \nprivati odii videretur, neu composita aut oblitterata mansuetudine principis novam ad saevitiam retraheret."}, {"pb": {"@ed": "oct"}, "#text": "Tum [decreta] dona et grates deis decernuntur, \npropriusque honos Soli, cui est vetus aedes apud circum \nin quo facinus parabatur, qui occulta coniurationis numine \nretexisset; utque circensium Cerealium ludicrum pluribus \nequorum cursibus celebraretur mensisque Aprilis Neronis \ncognomentum acciperet; templum Saluti extrueretur eo loci \n* * * ex quo Scaevinus ferrum prompserat. ipse eum pugionem apud Capitolium sacravit inscripsitque Iovi Vindici: in \npraesens haud animadversum; post arma Iulii Vindicis ad \nauspicium et praesagium futurae ultionis trahebatur. reperio \nin commentariis senatus Cerialem Anicium consulem \ndesignatum pro sententia dixisse ut templum divo Neroni \nquam maturrime publica pecunia poneretur. quod quidem \nille decernebat tamquam mortale fastigium egresso et \nvenerationem hominum merito, <sed ipse prohibuit, ne \ninterpretatione> quorundam ad omen malum sui exitus \nverteretur: nam deum honor principi non ante habetur \nquam agere inter homines desierit."}]}, {"@type": "book", "@n": "16", "head": "LIBER XVI", "milestone": {"@n": "1", "@unit": "chapter"}, "p": [{"milestone": {"@n": "2", "@unit": "chapter"}, "#text": "Inlusit dehinc Neroni fortuna per vanitatem ipsius et \npromissa Caeselli Bassi, qui origine Poenus, mente turbida, \nnocturnae quietis imaginem ad spem haud dubiae rei traxit, \nvectusque Romam, principis aditum emercatus, expromit \nrepertum in agro suo specum altitudine immensa, quo \nmagna vis auri contineretur, non in formam pecuniae sed \nrudi et antiquo pondere. lateres quippe praegravis iacere, \nadstantibus parte alia columnis; quae per tantum aevi \nocculta augendis praesentibus bonis. ceterum, ut coniectura demonstrabat, Dido Phoenissam Tyro profugam condita Carthagine illas opes abdidisse, ne novus populus \nnimia pecunia lasciviret aut reges Numidarum, et alias \ninfensi, cupidine auri ad bellum accenderentur."}, {"pb": {"@ed": "oct"}, "milestone": {"@n": "3", "@unit": "chapter"}, "#text": "Igitur Nero, non auctoris, non ipsius negotii fide satis \nspectata nec missis per quos nosceret an vera adferrentur, \nauget ultro rumorem mittitque qui velut paratam praedam \nadveherent. dantur triremes et delectum remigium iuvandae \nfestinationi. nec aliud per illos dies populus credulitate, \nprudentes diversa fama tulere. ac forte quinquennale ludicrum secundo lustro celebrabatur, ab oratoribusque praecipua materia in laudem principis adsumpta est. non enim \nsolitas tantum fruges nec confusum metallis aurum gigni, \nsed nova ubertate provenire terram et obvias opes deferre \ndeos, quaeque alia summa facundia nec minore adulatione \nservilia fingebant, securi de facilitate credentis."}, {"milestone": {"@n": "4", "@unit": "chapter"}, "#text": "Gliscebat interim luxuria spe inani consumebanturque \nveteres opes quasi oblatis quas multos per annos prodigeret. \nquin et inde iam largiebatur; et divitiarum expectatio inter \ncausas paupertatis publicae erat. nam Bassus effosso agro \nsuo latisque circum arvis, dum hunc vel illum locum promissi specus adseverat, sequunturque non modo milites \nsed populus agrestium efficiendo operi adsumptus, tandem \nposita vaecordia, non falsa antea somnia sua seque tunc \nprimum elusum admirans, pudorem et metum morte voluntaria effugit. quidam vinctum ac mox dimissum tradidere \nademptis bonis in locum regiae gazae."}, {"milestone": {"@n": "5", "@unit": "chapter"}, "#text": "Interea senatus propinquo iam lustrali certamine, ut \ndedecus averteret, offert imperatori victoriam cantus adicitque facundiae coronam qua ludicra deformitas velaretur. \nsed Nero nihil ambitu nec potestate senatus opus esse \ndictitans, se aequum adversum aemulos et religione iudicum \nmeritam laudem adsecuturum, primo carmen in scaena \nrecitat; mox flagitante vulgo ut omnia studia sua publicaret \n(haec enim verba dixere) ingreditur theatrum, cunctis citharae legibus obtemperans, ne fessus resideret, ne sudorem \nnisi ea quam indutui gerebat veste detergeret, ut nulla oris \naut narium excrementa viserentur. postremo flexus genu \net coetum illum manu veneratus sententias iudicum opperiebatur ficto pavore. et plebs quidem urbis, histrionum \nquoque gestus iuvare solita, personabat certis modis plausuque composito. crederes laetari, ac fortasse laetabantur \nper incuriam publici flagitii."}, {"pb": {"@ed": "oct"}, "milestone": {"@n": "6", "@unit": "chapter"}, "#text": "Sed qui remotis e municipiis severaque adhuc et \nantiqui moris retinente Italia, quique per longinquas provincias lascivia inexperti officio legationum aut privata  \nutilitate advenerant, neque aspectum illum tolerare neque \nlabori inhonesto sufficere, cum manibus nesciis fatiscerent, \nturbarent gnaros ac saepe a militibus verberarentur, qui \nper cuneos stabant ne quod temporis momentum impari \nclamore aut silentio segni praeteriret. constitit plerosque \nequitum, dum per angustias aditus et ingruentem multitudinem enituntur, obtritos, et alios, dum diem noctemque \nsedilibus continuant, morbo exitiabili correptos. quippe \ngravior inerat metus, si spectaculo defuissent, multis palam \net pluribus occultis, ut nomina ac vultus, alacritatem tristitiamque coeuntium scrutarentur. unde tenuioribus statim \ninrogata supplicia, adversum inlustris dissimulatum ad praesens et mox redditum odium. ferebantque Vespasianum, \ntamquam somno coniveret, a Phoebo liberto increpitum \naegreque meliorum precibus obtectum, mox imminentem \nperniciem maiore fato effugisse."}, {"milestone": {"@n": "7", "@unit": "chapter"}, "#text": "Post finem ludicri Poppaea mortem obiit, fortuita \nmariti iracundia, a quo gravida ictu calcis adflicta est. \nneque enim venenum crediderim, quamvis quidam scriptores tradant, odio magis quam ex fide: quippe liberorum \ncupiens et amori uxoris obnoxius erat. corpus non igni \nabolitum, ut Romanus mos, sed regum externorum consuetudine differtum odoribus conditur tumuloque Iuliorum \ninfertur. ductae tamen publicae exequiae laudavitque ipse \napud rostra formam eius et quod divinae infantis parens \nfuisset aliaque fortunae munera pro virtutibus."}, {"pb": {"@ed": "oct"}, "milestone": {"@n": "8", "@unit": "chapter"}, "#text": "Mortem Poppaeae ut palam tristem, ita recordantibus \nlaetam ob impudicitiam eius saevitiamque, nova insuper \ninvidia Nero complevit prohibendo C. Cassium officio exequiarum, quod primum indicium mali. neque in longum \ndilatum est, sed Silanus additur, nullo crimine nisi quod  \nCassius opibus vetustis et gravitate morum, Silanus claritudine generis et modesta iuventa praecellebant. igitur \nmissa ad senatum oratione removendos a re publica utrosque disseruit, obiectavitque Cassio quod inter imagines \nmaiorum etiam C. Cassi effigiem coluisset, ita inscriptam \n'duci partium': quippe semina belli civilis et defectionem \na domo Caesarum quaesitam; ac <ne> memoria tantum infensi nominis ad discordias uteretur, adsumpsisse L. Silanum, \niuvenem genere nobilem, animo praeruptum, quem novis \nrebus ostentaret."}, {"milestone": {"@n": "9", "@unit": "chapter"}, "#text": "Ipsum dehinc Silanum increpuit isdem quibus patruum \neius Torquatum, tamquam disponeret iam imperii curas \npraeficeretque rationibus et libellis et epistulis libertos, \ninania simul et falsa: nam Silanus intentior metu et exitio \npatrui ad praecavendum exterritus erat. inducti posthac \nvocabulo indicum qui in Lepidam, Cassii uxorem, Silani \namitam, incestum cum fratris filio et diros sacrorum ritus \nconfingerent. trahebantur ut conscii Vulcacius Tullinus ac \nMarcellus Cornelius senatores et Calpurnius Fabatus eques \nRomanus; qui appellato principe instantem damnationem \nfrustrati, mox Neronem circa summa scelera distentum \nquasi minores evasere."}, {"pb": {"@ed": "oct"}, "milestone": {"@n": "10", "@unit": "chapter"}, "#text": "Tunc consulto senatus Cassio et Silano exilia decernuntur: de Lepida Caesar statueret. deportatusque in \ninsulam Sardiniam Cassius, et senectus eius expectabatur. \nSilanus tamquam Naxum deveheretur Ostiam amotus, post \nmunicipio Apuliae, cui nomen Barium est, clauditur. illic \nindignissimum casum sapienter tolerans a centurione ad \ncaedem misso corripitur; suadentique venas abrumpere  \nanimum quidem morti destinatum ait, sed non remittere \npercussori gloriam ministerii. at centurio quamvis inermem, \npraevalidum tamen et irae quam timori propiorem cernens \npremi a militibus iubet. nec omisit Silanus obniti et intendere ictus, quantum manibus nudis valebat, donec a \ncenturione vulneribus adversis tamquam in pugna caderet."}, {"milestone": {"@n": "11", "@unit": "chapter"}, "#text": "Haud minus prompte L. Vetus socrusque eius Sextia et Pollitta filia necem subiere, invisi principi tamquam \nvivendo exprobrarent interfectum esse Rubellium Plautum, \ngenerum Luci Veteris. sed initium detegendae saevitiae \npraebuit interversis patroni rebus ad accusandum transgrediens Fortunatus libertus, adscito Claudio Demiano, quem \nob flagitia vinctum a Vetere Asiae pro consule exolvit Nero \nin praemium accusationis. quod ubi cognitum reo seque \net libertum pari sorte componi, Formianos in agros digreditur: illic eum milites occulta custodia circumdant. aderat \nfilia, super ingruens periculum longo dolore atrox, ex quo \npercussores Plauti mariti sui viderat; cruentamque cervicem \neius amplexa servabat sanguinem et vestis respersas, vidua \ninpexa luctu continuo nec ullis alimentis nisi quae mortem \narcerent. tum hortante patre Neapolim pergit; et quia \naditu Neronis prohibebatur, egressus obsidens, audiret insontem neve consulatus sui quondam collegam dederet \nliberto, modo muliebri eiulatu, aliquando sexum egressa \nvoce infensa clamitabat, donec princeps immobilem se \nprecibus et invidiae iuxta ostendit."}, {"pb": {"@ed": "oct"}, "milestone": {"@n": "12", "@unit": "chapter"}, "#text": "Ergo nuntiat patri abicere spem et uti necessitate: \nsimul adfertur parari cognitionem senatus et trucem sententiam. nec defuere qui monerent magna ex parte heredem \nCaesarem nuncupare atque ita nepotibus de reliquo consu-  \nlere. quod aspernatus, ne vitam proxime libertatem actam \nnovissimo servitio foedaret, largitur in servos quantum \naderat pecuniae; et si qua asportari possent, sibi quemque \ndeducere, tres modo lectulos ad suprema retineri iubet. \ntunc eodem in cubiculo, eodem ferro abscindunt venas, \nproperique et singulis vestibus ad verecundiam velati balineis inferuntur, pater filiam, avia neptem, illa utrosque \nintuens, et certatim precantes labenti animae celerem exitum, ut relinquerent suos superstites et morituros. servavitque ordinem fortuna, ac seniores prius, tum cui prima \naetas extinguuntur. accusati post sepulturam decretumque \nut more maiorum punirentur, et Nero intercessit, mortem \nsine arbitro permittens: ea caedibus peractis ludibria adiciebantur."}, {"milestone": {"@n": "13", "@unit": "chapter"}, "#text": "Publius Gallus eques Romanus, quod Faenio Rufo \nintimus et Veteri non alienus fuerat, aqua atque igni prohibitus est. liberto et accusatori praemium operae locus \nin theatro inter viatores tribunicios datur. et menses, qui \nAprilem eundemque Neroneum sequebantur, Maius Claudii, \nIunius Germanici vocabulis mutantur, testificante Cornelio \nOrfito, qui id censuerat, ideo Iunium mensem transmissum, \nquia duo iam Torquati ob scelera interfecti infaustum \nnomen Iunium fecissent."}, {"pb": {"@ed": "oct"}, "#text": "Tot facinoribus foedum annum etiam dii tempestatibus et morbis insignivere. vastata Campania turbine ventorum, qui villas arbusta fruges passim disiecit pertulitque \nviolentiam ad vicina urbi; in qua omne mortalium genus \nvis pestilentiae depopulabatur, nulla caeli intemperie quae \noccurreret oculis. sed domus corporibus exanimis, itinera \nfuneribus complebantur; non sexus, non aetas periculo  \nvacua; servitia perinde et ingenua plebes raptim extingui, \ninter coniugum et liberorum lamenta, qui dum adsident, \ndum deflent, saepe eodem rogo cremabantur. equitum \nsenatorumque interitus quamvis promisci minus flebiles \nerant, tamquam communi mortalitate saevitiam principis \npraevenirent."}, {"milestone": {"@n": "14", "@unit": "chapter"}, "#text": "Eodem anno dilectus per Galliam Narbonensem Africamque et Asiam habiti sunt supplendis Illyrici legionibus, ex \nquibus aetate aut valetudine fessi sacramento solvebantur. \ncladem Lugdunensem quadragies sestertio solatus est princeps, ut amissa urbi reponerent; quam pecuniam Lugdunenses ante obtulerant urbis casibus."}, {"pb": {"@ed": "oct"}, "milestone": {"@n": "15", "@unit": "chapter"}, "#text": "C. Suetonio Luccio Telesino consulibus Antistius \nSosianus, factitatis in Neronem carminibus probrosis exilio, \nut dixi, multatus, postquam id honoris indicibus tamque \npromptum ad caedes principem accepit, inquies animo et \noccasionum haud segnis Pammenem, eiusdem loci exulem \net Chaldaeorum arte famosum eoque multorum amicitiis \ninnexum, similitudine fortunae sibi conciliat, ventitare ad \neum nuntios et consultationes non frustra ratus; simul \nannuam pecuniam a P. Anteio ministrari cognoscit. neque \nnescium habebat Anteium caritate Agrippinae invisum \nNeroni opesque eius praecipuas ad eliciendam cupidinem \neamque causam multis exitio esse. igitur interceptis Antei \nlitteris, furatus etiam libellos, quibus dies genitalis eius et \neventura secretis Pammenis occultabantur, simul repertis \nquae de ortu vitaque Ostorii Scapulae composita erant, \nscribit ad principem magna se et quae incolumitati eius \nconducerent adlaturum, si brevem exilii veniam impetravisset: quippe Anteium et Ostorium imminere rebus et sua  \nCaesarisque fata scrutari. exim missae liburnicae advehiturque propere Sosianus. ac vulgato eius indicio inter \ndamnatos magis quam inter reos Anteius Ostoriusque habebantur, adeo ut testamentum Antei nemo obsignaret, \nnisi Tigellinus auctor extitisset monito prius Anteio ne \nsupremas tabulas moraretur. atque ille hausto veneno, \ntarditatem eius perosus intercisis venis mortem adproperavit."}, {"milestone": {"@n": "16", "@unit": "chapter"}, "#text": "Ostorius longinquis in agris apud finem Ligurum id \ntemporis erat: eo missus centurio qui caedem eius maturaret. causa festinandi ex eo oriebatur quod Ostorius \nmulta militari fama et civicam coronam apud Britanniam \nmeritus, ingenti corpore armorumque scientia metum Neroni fecerat ne invaderet pavidum semper et reperta nuper \nconiuratione magis exterritum. igitur centurio, ubi effugia \nvillae clausit, iussa imperatoris Ostorio aperit. is fortitudinem saepe adversum hostis spectatam in se vertit; et \nquia venae quamquam interruptae parum sanguinis effundebant, hactenus manu servi usus ut immotum pugionem \nextolleret, adpressit dextram eius iuguloque occurrit."}, {"pb": {"@ed": "oct"}, "milestone": {"@n": "17", "@unit": "chapter"}, "#text": "Etiam si bella externa et obitas pro re publica mortis \ntanta casuum similitudine memorarem, meque ipsum satias \ncepisset aliorumque taedium expectarem, quamvis honestos \ncivium exitus, tristis tamen et continuos aspernantium: at \nnunc patientia servilis tantumque sanguinis domi perditum \nfatigant animum et maestitia restringunt. neque aliam \ndefensionem ab iis quibus ista noscentur exegerim, quam \nne oderim tam segniter pereuntis. ira illa numinum in \nres Romanas fuit, quam non, ut in cladibus exercituum \naut captivitate urbium, semel edito transire licet. detur  \nhoc inlustrium virorum posteritati, ut quo modo exequiis \na promisca sepultura separantur, ita in traditione supremorum accipiant habeantque propriam memoriam."}, {"pb": {"@ed": "oct"}, "milestone": {"@n": "18", "@unit": "chapter"}, "#text": "Paucos quippe intra dies eodem agmine Annaeus \nMela, Cerialis Anicius, Rufrius Crispinus, C. Petronius cecidere, Mela et Crispinus equites Romani dignitate senatoria. \nnam hic quondam praefectus praetorii et consularibus insignibus donatus ac nuper crimine coniurationis in Sardiniam \nexactus accepto iussae mortis nuntio semet interfecit. \nMela, quibus Gallio et Seneca parentibus natus, petitione \nhonorum abstinuerat per ambitionem praeposteram ut \neques Romanus consularibus potentia aequaretur; simul \nadquirendae pecuniae brevius iter credebat per procurationes administrandis principis negotiis. idem Annaeum \nLucanum genuerat, grande adiumentum claritudinis. quo \ninterfecto dum rem familiarem eius acriter requirit, accusatorem concivit Fabium Romanum, ex intimis Lucani amicis. \nmixta inter patrem filiumque coniurationis scientia fingitur, \nadsimilatis Lucani litteris: quas inspectas Nero ferri ad \neum iussit, opibus eius inhians. at Mela, quae tum promptissima mortis via, exolvit venas, scriptis codicillis quibus \ngrandem pecuniam in Tigellinum generumque eius Cossutianum Capitonem erogabat quo cetera manerent. additur \ncodicillis, tamquam de iniquitate exitii querens ita scripsisset, se quidem mori nullis supplicii causis, Rufrium \nautem Crispinum et Anicium Cerialem vita frui infensos \nprincipi. quae composita credebantur de Crispino, quia \ninterfectus erat, de Ceriale, ut interficeretur. neque enim \nmulto post vim sibi attulit, minore quam ceteri miseratione, quia proditam G. Caesari coniurationem ab eo meminerant."}, {"milestone": {"@n": "19", "@unit": "chapter"}, "#text": "De C. Petronio pauca supra repetenda sunt. nam \nilli dies per somnum, nox officiis et oblectamentis vitae \ntransigebatur; utque alios industria, ita hunc ignavia ad \nfamam protulerat, habebaturque non ganeo et profligator, \nut plerique sua haurientium, sed erudito luxu. ac dicta \nfactaque eius quanto solutiora et quandam sui neglegentiam \npraeferentia, tanto gratius in speciem simplicitatis accipiebantur. proconsul tamen Bithyniae et mox consul vigentem se ac parem negotiis ostendit. dein revolutus ad \nvitia seu vitiorum imitatione inter paucos familiarium \nNeroni adsumptus est, elegantiae arbiter, dum nihil amoenum et molle adfluentia putat, nisi quod ei Petronius \nadprobavisset. unde invidia Tigellini quasi adversus aemulum et scientia voluptatum potiorem. ergo crudelitatem \nprincipis, cui ceterae libidines cedebant, adgreditur, amicitiam Scaevini Petronio obiectans, corrupto ad indicium \nservo ademptaque defensione et maiore parte familiae in \nvincla rapta."}, {"pb": {"@ed": "oct"}, "milestone": {"@n": "20", "@unit": "chapter"}, "#text": "Forte illis diebus Campaniam petiverat Caesar, et \nCumas usque progressus Petronius illic attinebatur; nec \ntulit ultra timoris aut spei moras. neque tamen praeceps \nvitam expulit, sed incisas venas, ut libitum, obligatas aperire \nrursum et adloqui amicos, non per seria aut quibus gloriam \nconstantiae peteret. audiebatque referentis nihil de immortalitate animae et sapientium placitis, sed levia carmina \net facilis versus. servorum alios largitione, quosdam verberibus adfecit. iniit epulas, somno indulsit, ut quamquam \ncoacta mors fortuitae similis esset. ne codicillis quidem, \nquod plerique pereuntium, Neronem aut Tigellinum aut \nquem alium potentium adulatus est, sed flagitia principis \nsub nominibus exoletorum feminarumque et novitatem  \ncuiusque stupri perscripsit atque obsignata misit Neroni. \nfregitque anulum ne mox usui esset ad facienda pericula."}, {"milestone": {"@n": "21", "@unit": "chapter"}, "#text": "Ambigenti Neroni quonam modo noctium suarum ingenia notescerent, offertur Silia, matrimonio senatoris haud \nignota et ipsi ad omnem libidinem adscita ac Petronio perquam familiaris. agitur in exilium tamquam non siluisset \nquae viderat pertuleratque, proprio odio. at Minucium \nThermum praetura functum Tigellini simultatibus dedit, \nquia libertus Thermi quaedam de Tigellino criminose detulerat, quae cruciatibus tormentorum ipse, patronus eius \nnece immerita luere."}, {"milestone": {"@n": "22", "@unit": "chapter"}, "#text": "Trucidatis tot insignibus viris ad postremum Nero \nvirtutem ipsam excindere concupivit interfecto Thrasea \nPaeto et Barea Sorano, olim utrisque infensus et accedentibus causis in Thraseam, quod senatu egressus est \ncum de Agrippina referretur, ut memoravi, quodque Iuvenalium ludicro parum spectabilem operam praebuerat; eaque offensio altius penetrabat, quia idem Thrasea Patavi, \nunde ortus erat, ludis cetastis a Troiano Antenore institutis habitu tragico cecinerat. die quoque quo praetor \nAntistius ob probra in Neronem composita ad mortem \ndamnabatur, mitiora censuit obtinuitque; et cum deum \nhonores Poppaeae decernuntur sponte absens, funeri non \ninterfuerat. quae oblitterari non sinebat Capito Cossutianus, praeter animum ad flagitia praecipitem iniquus Thraseae quod auctoritate eius concidisset, iuvantis Cilicum \nlegatos dum Capitonem repetundarum interrogant."}, {"pb": [{"@ed": "oct"}, {"@ed": "oct"}], "milestone": {"@n": "23", "@unit": "chapter"}, "#text": "Quin et illa obiectabat, principio anni vitare Thraseam sollemne ius iurandum; nuncupationibus votorum  \nnon adesse, quamvis quindecimvirali sacerdotio praeditum; \nnumquam pro salute principis aut caelesti voce immolavisse; adsiduum olim et indefessum, qui vulgaribus quoque \npatrum consultis semet fautorem aut adversarium ostenderet, triennio non introisse curiam; nuperrimeque, cum \nad coercendos Silanum et Veterem certatim concurreretur, \nprivatis potius clientium negotiis vacavisse. secessionem \niam id et partis et, si idem multi audeant, bellum esse. \n'ut quondam C. Caesarem' inquit 'et M. Catonem, ita \nnunc te, Nero, et Thraseam avida discordiarum civitas \nloquitur. et habet sectatores vel potius satellites, qui nondum contumaciam sententiarum, sed habitum vultumque \neius sectantur, rigidi et tristes, quo tibi lasciviam exprobrent. huic uni incolumitas tua sine <cura>, artes sine \nhonore. prospera principis respuit: etiamne luctibus et doloribus non satiatur? eiusdem animi est Poppaeam divam \nnon credere, cuius in acta divi Augusti et divi Iuli non \niurare. spernit religiones, abrogat leges. diurna populi \nRomani per provincias, per exercitus curatius leguntur, ut \nnoscatur quid Thrasea non fecerit. aut transeamus ad illa \ninstituta, si potiora sunt, aut nova cupientibus auferatur \ndux et auctor. ista secta Tuberones et Favonios, veteri \nquoque rei publicae ingrata nomina, genuit. ut imperium \nevertant libertatem praeferunt: si perverterint, libertatem \nipsam adgredientur. frustra Cassium amovisti, si gliscere \net vigere Brutorum aemulos passurus es. denique nihil \nipse de Thrasea scripseris: disceptatorem senatum nobis \nrelinque.' extollit ira promptum Cossutiani animum Nero \nadicitque Marcellum Eprium acri eloquentia."}, {"milestone": {"@n": "24", "@unit": "chapter"}, "#text": "At Baream Soranum iam sibi Ostorius Sabinus eques \nRomanus poposcerat reum ex proconsulatu Asiae, in quo \noffensiones principis auxit iustitia atque industria, et quia \nportui Ephesiorum aperiendo curam insumpserat vimque \ncivitatis Pergamenae prohibentis Acratum, Caesaris libertum, \nstatuas et picturas evehere inultam omiserat. sed crimini \ndabatur amicitia Plauti et ambitio conciliandae provinciae \nad spes novas. tempus damnationi delectum, quo Tiridates \naccipiendo Armeniae regno adventabat, ut ad externa rumoribus intestinum scelus obscuraretur, an ut magnitudinem \nimperatoriam caede insignium virorum quasi regio facinore \nostentaret."}, {"milestone": {"@n": "25", "@unit": "chapter"}, "#text": "Igitur omni civitate ad excipiendum principem spectandumque regem effusa, Thrasea occursu prohibitus non \ndemisit animum, sed codicillos ad Neronem composuit, \nrequirens obiecta et expurgaturum adseverans, si notitiam \ncriminum et copiam diluendi habuisset. eos codicillos \nNero properanter accepit, spe exterritum Thraseam scripsisse, per quae claritudinem principis extolleret suamque \nfamam dehonestaret. quod ubi non evenit vultumque et \nspiritus et libertatem insontis ultro extimuit, vocari patres \niubet."}, {"pb": {"@ed": "oct"}, "milestone": {"@n": "26", "@unit": "chapter"}, "#text": "Tum Thrasea inter proximos consultavit, temptaretne \ndefensionem an sperneret. diversa consilia adferebantur. \nquibus intrari curiam placebat, securos esse de constantia \neius disserunt; nihil dicturum nisi quo gloriam augeret. \nsegnis et pavidos supremis suis secretum circumdare: aspiceret populus virum morti obvium, audiret senatus voces  \nquasi ex aliquo numine supra humanas: posse ipso miraculo etiam Neronem permoveri: sin crudelitati insisteret, \ndistingui certe apud posteros memoriam honesti exitus ab \nignavia per silentium pereuntium."}, {"milestone": {"@n": "27", "@unit": "chapter"}, "#text": "Contra qui opperiendum domi censebant, de ipso \nThrasea eadem, sed ludibria et contumelias imminere: subtraheret auris conviciis et probris. non solum Cossutianum \naut Eprium ad scelus promptos: superesse qui forsitan \nmanus ictusque per immanitatem ausuri sint; etiam bonos \nmetu sequi. detraheret potius senatui quem perornavisset \ninfamiam tanti flagitii et relinqueret incertum quid viso \nThrasea reo decreturi patres fuerint. ut Neronem flagitiorum pudor caperet inrita spe agitari; multoque magis \ntimendum ne in coniugem, in filiam, in cetera pignora eius \nsaeviret. proinde intemeratus, impollutus, quorum vestigiis \net studiis vitam duxerit, eorum gloria peteret finem. aderat \nconsilio Rusticus Arulenus, flagrans iuvenis, et cupidine \nlaudis offerebat se intercessurum senatus consulto: nam \nplebei tribunus erat. cohibuit spiritus eius Thrasea ne \nvana et reo non profutura, intercessori exitiosa inciperet. \nsibi actam aetatem, et tot per annos continuum vitae ordinem non deserendum: illi initium magistratuum et integra \nquae supersint. multum ante secum expenderet quod tali \nin tempore capessendae rei publicae iter ingrederetur. ceterum ipse an venire in senatum deceret meditationi suae \nreliquit."}, {"pb": {"@ed": "oct"}, "milestone": {"@n": "28", "@unit": "chapter"}, "#text": "At postera luce duae praetoriae cohortes armatae \ntemplum Genetricis Veneris insedere; aditum senatus globus togatorum obsederat non occultis gladiis, dispersique  \nper fora ac basilicas cunei militares. inter quorum aspectus \net minas ingressi curiam senatores, et oratio principis per \nquaestorem eius audita est: nemine nominatim compellato \npatres arguebat quod publica munia desererent eorumque \nexemplo equites Romani ad segnitiam verterentur: etenim \nquid mirum e longinquis provinciis haud veniri, cum plerique adepti consulatum et sacerdotia hortorum potius amoenitati inservirent. quod velut telum corripuere accusatores."}, {"milestone": {"@n": "29", "@unit": "chapter"}, "#text": "Et initium faciente Cossutiano, maiore vi Marcellus \nsummam rem publicam agi clamitabat; contumacia inferiorum lenitatem imperitantis deminui. nimium mitis ad \neam diem patres, qui Thraseam desciscentem, qui generum \neius Helvidium Priscum in isdem furoribus, simul Paconium \nAgrippinum, paterni in principes odii heredem, et Curtium \nMontanum detestanda carmina factitantem eludere impune \nsinerent. requirere se in senatu consularem, in votis sacerdotem, in iure iurando civem, nisi contra instituta et caerimonias maiorum proditorem palam et hostem Thrasea induisset. denique agere senatorem et principis obtrectatores \nprotegere solitus veniret, censeret quid corrigi aut mutari \nvellet: facilius perlaturos singula increpantem quam nunc \nsilentium perferrent omnia damnantis. pacem illi per orbem \nterrae, an victorias sine damno exercituum displicere? ne \nhominem bonis publicis maestum, et qui fora theatra templa \npro solitudine haberet, qui minitaretur exilium suum, ambitionis pravae compotem facerent. non illi consulta haec, \nnon magistratus aut Romanam urbem videri. abrumperet \nvitam ab ea civitate cuius caritatem olim, nunc et aspectum \nexuisset."}, {"pb": {"@ed": "oct"}, "milestone": {"@n": "30", "@unit": "chapter"}, "#text": "Cum per haec atque talia Marcellus, ut erat torvus  \nac minax, voce vultu oculis ardesceret, non illa nota et \ncelebritate periculorum sueta iam senatus maestitia, sed \nnovus et altior pavor manus et tela militum cernentibus. \nsimul ipsius Thraseae venerabilis species obversabatur; et \nerant qui Helvidium quoque miserarentur, innoxiae adfinitatis poenas daturum. quid Agrippino obiectum nisi tristem \npatris fortunam, quando et ille perinde innocens Tiberii \nsaevitia concidisset. enimvero Montanum probae iuventae \nneque famosi carminis, quia protulerit ingenium, extorrem agi."}, {"milestone": {"@n": "31", "@unit": "chapter"}, "#text": "Atque interim Ostorius Sabinus, Sorani accusator, \ningreditur orditurque de amicitia Rubelli Plauti, quodque \nproconsulatum Asiae Soranus pro claritate sibi potius accommodatum quam ex utilitate communi egisset, alendo \nseditiones civitatium. vetera haec: sed recens et quo discrimini patris filiam conectebat, quod pecuniam magis dilargita esset. acciderat sane pietate Serviliae (id enim \nnomen puellae fuit), quae caritate erga parentem, simul \nimprudentia aetatis, non tamen aliud consultaverat quam \nde incolumitate domus, et an placabilis Nero, an cognitio \nsenatus nihil atrox adferret. igitur accita est in senatum, \nsteteruntque diversi ante tribunal consulum grandis aevo \nparens, contra filia intra vicesimum aetatis annum, nuper \nmarito Annio Pollione in exilium pulso viduata desolataque, \nac ne patrem quidem intuens cuius onerasse pericula videbatur."}, {"pb": {"@ed": "oct"}, "milestone": {"@n": "32", "@unit": "chapter"}, "#text": "Tum interrogante accusatore an cultus dotalis, an \ndetractum cervici monile venum dedisset, quo pecuniam \nfaciendis magicis sacris contraheret, primum strata humi \nlongoque fletu et silentio, post altaria et aram complexa  \n'nullos' inquit 'impios deos, nullas devotiones, nec aliud \ninfelicibus precibus invocavi quam ut hunc optimum patrem \ntu, Caesar, vos, patres, servaretis incolumem. sic gemmas \net vestis et dignitatis insignia dedi, quo modo si sanguinem \net vitam poposcissent. viderint isti, antehac mihi ignoti, \nquo nomine sint, quas artes exerceant: nulla mihi principis \nmentio nisi inter numina fuit. nescit tamen miserrimus \npater et, si crimen est, sola deliqui.'"}, {"milestone": {"@n": "33", "@unit": "chapter"}, "#text": "Loquentis adhuc verba excipit Soranus proclamatque non illam in provinciam secum profectam, non Plauto \nper aetatem nosci potuisse, non criminibus mariti conexam: \nnimiae tantum pietatis ream separarent, atque ipse quamcumque sortem subiret. simul in amplexus occurrentis \nfiliae ruebat, nisi interiecti lictores utrisque obstitissent. \nmox datus testibus locus; et quantum misericordiae saevitia \naccusationis permoverat, tantum irae P. Egnatius testis \nconcivit. cliens hic Sorani et tunc emptus ad opprimendum amicum auctoritatem Stoicae sectae praeferebat, habitu et ore ad exprimendam imaginem honesti exercitus, \nceterum animo perfidiosus, subdolus, avaritiam ac libidinem \noccultans; quae postquam pecunia reclusa sunt, dedit exemplum praecavendi, quo modo fraudibus involutos aut \nflagitiis commaculatos, sic specie bonarum artium falsos et \namicitiae fallacis."}, {"pb": {"@ed": "oct"}, "milestone": {"@n": "34", "@unit": "chapter"}, "#text": "Idem tamen dies et honestum exemplum tulit Cassii \nAsclepiodoti, qui magnitudine opum praecipuus inter Bithynos, quo obsequio florentem Soranum celebraverat, labantem \nnon deseruit, exutusque omnibus fortunis et in exilium \nactus, aequitate deum erga bona malaque documenta. \nThraseae Soranoque et Serviliae datur mortis arbitrium;  \nHelvidius et Paconius Italia depelluntur; Montanus patri \nconcessus est, praedicto ne in re publica haberetur. accusatoribus Eprio et Cossutiano quinquagies sestertium singulis, Ostorio duodecies et quaestoria insignia tribuuntur."}, {"milestone": {"@n": "35", "@unit": "chapter"}, "#text": "Tum ad Thraseam in hortis agentem quaestor consulis missus vesperascente iam die. inlustrium virorum \nfeminarumque coetus frequentis egerat, maxime intentus \nDemetrio Cynicae institutionis doctori, cum quo, ut coniectare erat intentione vultus et auditis, si qua clarius proloquebantur, de natura animae et dissociatione spiritus \ncorporisque inquirebat, donec advenit Domitius Caecilianus \nex intimis amicis et ei quid senatus censuisset exposuit. \nigitur flentis queritantisque qui aderant facessere propere \nThrasea neu pericula sua miscere cum sorte damnati hortatur, Arriamque temptantem mariti suprema et exemplum \nArriae matris sequi monet retinere vitam filiaeque communi \nsubsidium unicum non adimere."}, "Tum progressus in porticum illic a quaestore reperitur, laetitiae propior, quia Helvidium generum suum Italia \ntantum arceri cognoverat. accepto dehinc senatus consulto \nHelvidium et Demetrium in cubiculum inducit; porrectisque utriusque brachii venis, postquam cruorem effudit, \nhumum super spargens, propius vocato quaestore 'libamus' \ninquit 'Iovi liberatori. specta, iuvenis; et omen quidem dii \nprohibeant, ceterum in ea tempora natus es quibus firmare \nanimum expediat constantibus exemplis.' post lentitudine \nexitus gravis cruciatus adferente, obversis in Demetrium * * *"]}]}}}}