{
    "meta":"line",
    "author":"plautus, titus maccius.",
    "text":{
        "0":"Sequere hac me, gnata, ut munus fungaris tuom.",
        "1":"Sequor, sed finem fore quem dicam nescio.",
        "2":"Adest. em illaé sunt aedes, i intro nunciam.—",
        "3":"nunc, ne quis erret vostrum, paucis in viam",
        "4":"deducam, si quidem operam dare promittitis.",
        "5":"nunc igitur primum quaé ego sim et quae illaec siet,",
        "6":"huc quae abiit intro, dicam, si animum advortitis.",
        "7":"primum mihi Plautus nomen Luxuriae indidit;",
        "8":"tum hánc mihi gnatam esse voluit Inopiam.",
        "9":"sed ea huc quid introierit impulsu meo",
        "10":"accipite et date vocivas aures dum eloquor.",
        "11":"adulescens quidam est, quí in hisce habitat aedibus;",
        "12":"is rem paternam me adiutrice perdidit.",
        "13":"quoniam ei, qui me aleret, nil video esse relicui,",
        "14":"dedi ei meam gnatam, quicum aétatem exigat.",
        "15":"sed de argumento ne exspectetis fabulae:",
        "16":"senes qui huc venient, ei rem vobis aperient.",
        "17":"huic Graece nomen est Thensauro fabulae:",
        "18":"Philemo scripsit, Plautus vertit barbare,",
        "19":"nomen Trinummo fecit, nunc hoc vos rogat",
        "20":"ut liceat possidere hanc nomen fabulam.",
        "21":"tantum est. valete, adeste cum silentio.—",
        "22":"Amicum castigare ob meritam noxiam",
        "23":"immoene est facinus, verum in aetate utile",
        "24":"et conducibile. nám ego amicum hodie meum",
        "25":"concastigabo pro commerita noxia,",
        "26":"invitus, ni id me invitet ut faciam fides.",
        "27":"nam hic nimium morbus mores invasit bonos;",
        "28":"ita plerique omnes iam sunt intermortui.",
        "29":"sed dum illi aegrotant, interim mores mali",
        "30":"quasi herba inrigua succrevere uberrime:",
        "31":"eorúm licet iam metere messem maxumam,",
        "32":"neque quicquam hic nunc est vile nisi mores mali.",
        "33":"nimioque hic pluris pauciorum gratiam",
        "34":"faciunt pars hominum quam id quod prosint pluribus.",
        "35":"ita vincunt illud conducibile gratiae,",
        "36":"quae in rebus multis opstant odiosaeque sunt",
        "37":"remoramque faciunt rei privatae et publicae.",
        "38":"Larem corona nostrum decorari volo.",
        "39":"uxor, venerare ut nobis haec habitatio",
        "40":"bona fausta felix fortunataque evenat—",
        "41":"teque ut quam primum possim videam emortuam.",
        "42":"Hic ille ést, senecta aetate qui factust puer,",
        "43":"qui admisit in se culpam castigabilem.",
        "44":"adgrediar hominem.",
        "45":"Quoia hic vox prope me sonat?",
        "46":"Tui benevolentis, sí ita es ut ego te volo,",
        "47":"sin aliter es, inimici atque irati tibi.",
        "48":"O amice, salve, átque aequalis. ut vales,",
        "49":"Megaronides?",
        "50":"Et tu edepol salve, Callicles.",
        "51":"Valen? valuistin?",
        "52":"Valeo, et valui rectius.",
        "53":"Quid tua agit uxor? ut valet?",
        "54":"Plus quam ego volo.",
        "55":"Bene hercle est illam tibi valere et vivere.",
        "56":"Credo hercle te gaudere, si quid mihi mali est.",
        "57":"Omnibus amicis quod mihi est cupio esse idem.",
        "58":"Eho tu, tua uxor quid agit?",
        "59":"Immortalis est,",
        "60":"vivit victuraque est.",
        "61":"Bene hercle nuntias,",
        "62":"deosque óro ut vitae tuae superstes suppetat.",
        "63":"Dum quidem hercle tecum nupta sit, sane velim.",
        "64":"Vin commutemus, tuam ego ducam et tu meam?",
        "65":"faxo haud tantillum dederis verborum mihi.",
        "66":"Namque enim tu, credo, me imprudentem obrepseris.",
        "67":"Ne tu hercle faxo haud nescias quam rem egeris.",
        "68":"Habeas ut nanctu's \n nanctus es \n \n : nota mala res optumast.",
        "69":"nam ego nunc si ignotam capiam, quid agam nesciam.",
        "70":"Edepol proinde ut diu vivitur, bene vivitur.",
        "71":"sed hoc ánimum advorte atque aufer ridicularia;",
        "72":"nam ego dedita opera huc ad te advenio.",
        "73":"Quid venis?",
        "74":"Malis te ut verbis multis multum obiurigem.",
        "75":"Men?",
        "76":"Numquis est hic alius praeter me atque te?",
        "77":"Nemost.",
        "78":"Quid tu igitur rogitas, tene obiurigem?",
        "79":"nisi tu me mihimet censes dicturum male.",
        "80":"nam si in te aegrotant artes antiquae tuae,",
        "81":"\n sin immutare vis ingenium moribus \n ",
        "82":"\n aut si demutant mores ingenium tuom \n ",
        "83":"\n neque eos antiquos servas, ast captas novos \n ",
        "84":"omnibus amicis morbum tu incuties gravem,",
        "85":"ut te videre audireque aegroti sient.",
        "86":"Qui in mentem venit tibi istaec dicta dicere?",
        "87":"Quia omnís bonos bonasque adcurare addecet,",
        "88":"suspicionem et culpam ut ab se segregent.",
        "89":"Non potest utrumque fieri.",
        "90":"Quapropter?",
        "91":"Rogas?",
        "92":"ne admittam culpam, ego meo sum promus pectori:",
        "93":"suspicio est in pectore alieno sita.",
        "94":"nam nunc ego si te surrupuisse suspicer",
        "95":"Iovi coronam de capite ex Capitolio,",
        "96":"qui in columine astat summo: si id non feceris",
        "97":"atque id tamen mihi lubeat suspicarier,",
        "98":"qui tu id prohibere me potes ne suspicer?",
        "99":"sed istúc negoti cupio scire quid siet.",
        "100":"Haben tu amicum aut familiarem quempiam,",
        "101":"quoi pectus sapiat?",
        "102":"Edepol haud dicam dolo:",
        "103":"sunt quos scio esse amicos, sunt quos suspicor,",
        "104":"sunt quorum ingenia atque animos nequeo noscere,",
        "105":"ad amici partem an ad inimici pervenant;",
        "106":"sed tu ex amicis mi es certis certissimus.",
        "107":"si quid scis me fecisse inscite aut improbe,",
        "108":"†si id me non accusas, tute ipse obiurgandus es.",
        "109":"Scio;",
        "110":"et, si alia huc causa ad te adveni, aequom postulas.",
        "111":"Expecto si quid dicas.",
        "112":"Primumdum omnium,",
        "113":"male dictitatur tibi volgo in sermonibus:",
        "114":"turpilucricupidum te vocant cives tui;",
        "115":"tum autem sunt alii, qui te volturium vocant:",
        "116":"hostisne an civis comedis, parvi pendere.",
        "117":"haec cum audio in te dici, discrucior miser.",
        "118":"Est atque non est mi in manu, Megaronides:",
        "119":"quin dicant, non est; merito ut ne dicant, id est.",
        "120":"Fuitne híc tibi amicus Charmides?",
        "121":"Est et fuit.",
        "122":"id ita esse ut credas, rem tibi auctorem dabo.",
        "123":"nam postquam hic eius rem confregit filius",
        "124":"videtque ípse ad paupertatem protractum esse se",
        "125":"suamque filiam esse adultam virginem,",
        "126":"simul eius matrem suamque uxorem mortuam,",
        "127":"quoniam hinc iturust ipsus in Seleuciam,",
        "128":"mihi conmendavit virginem gnatam suam",
        "129":"et rem suam omnem et illúm corruptum filium.",
        "130":"haec, si mihi inimicus esset, credo haud crederet.",
        "131":"Quid tu, adulescentem, quem esse corruptum vides,",
        "132":"qui tuae mandatus est fide et fiduciae,",
        "133":"quin eum restituis, quin ad frugem conrigis?",
        "134":"ei rei óperam dare te fuerat aliquanto aequius,",
        "135":"si qui probiorem facere posses, non uti",
        "136":"in eandem tute accederes infamiam",
        "137":"malumque ut eius cum tuo mísceres malo.",
        "138":"Quid feci?",
        "139":"Quod homo nequam.",
        "140":"Non istuc meumst.",
        "141":"Emistin de adulescente has aedes (quid taces?)",
        "142":"ubi nunc tute habitas?",
        "143":"Emi atque argentum dedi,",
        "144":"minas quadraginta, adulescenti ipsi in manum.",
        "145":"Dedistín argentum?",
        "146":"Factum, neque facti piget.",
        "147":"Edepol fide adulescentem mandatum malae.",
        "148":"dedistíne hoc facto ei gladium, qui se occideret?",
        "149":"quid secus est aut quid interest dare te in manus",
        "150":"argentum amanti homini adulescenti, animi impoti,",
        "151":"qui exaedificaret suam incohatam ignaviam?",
        "152":"Non ego illi argentum redderem?",
        "153":"Non redderes,",
        "154":"neque de illo quicquam neque emeres neque venderes,",
        "155":"nec qui deterior esset faceres copiam.",
        "156":"inconciliastin eum qui mandatust tibi,",
        "157":"ille quí mandavit, eum exturbasti ex aedibus?",
        "158":"edepol mandatum pulchre et curatum probe;",
        "159":"crede huic tutelam: suam melius rem gesserit.",
        "160":"Subigis maledictis me tuis, Megaronides,",
        "161":"novo modo adeo, ut quod meae concreditumst",
        "162":"taciturnitati clam, fide et fiduciae,",
        "163":"ne enuntiarem quoiquam neu facerem palam,",
        "164":"ut mihi necesse sit iam id tibi concredere.",
        "165":"Mihi quod credideris sumes ubi posiveris.",
        "166":"Circumspicedum te, ne quis adsit arbiter",
        "167":"nobis, et quaeso identidem circumspice.",
        "168":"Ausculto si quid dicas.",
        "169":"Si taceas, loquar.",
        "170":"quoniam hinc est profecturus peregre Charmides,",
        "171":"thensaurum demonstravit mihi in hisce aedibus,",
        "172":"hic in conclavi quodam—sed circumspice.",
        "174":"Nummorum Philippeum ad tria milia.",
        "175":"id solus solum per amicitiam et per fidem",
        "176":"flens me obsecravit suo ne gnato crederem",
        "177":"neu quoiquam unde ad eum id posset permanascere.",
        "178":"nunc si ille huc salvos revenit, reddam suom sibi;",
        "179":"si quid eo fuerit, certe illius filiae,",
        "180":"quae mihi mandatast, habeo dotem únde dem,",
        "181":"ut eam in se dignam condicionem conlocem.",
        "182":"Pro di immortales, verbis paucis quam cito",
        "183":"alium fecisti me, alius ad te veneram.",
        "184":"sed ut occepisti, perge porro proloqui.",
        "185":"Quid tibi ego dicam, qui illius sapientiam",
        "186":"et meam fidelitatem et celata omnia",
        "187":"paene ille ignavos funditus pessum dedit.",
        "188":"Quidum?",
        "189":"Quia, ruri dum sum ego unos sex dies,",
        "190":"me apsente atque insciente, inconsultu meo,",
        "191":"aedis venalis hasce inscripsit litteris.",
        "192":"Adesurivit magis et ínhiavit acrius",
        "193":"lupus, observavit dum dormitarent canes:",
        "194":"gregem universum voluit totum avortere.",
        "195":"Fecisset edepol, ni haec praesensisset canes.",
        "196":"sed nunc rogare ego vicissim te volo:",
        "197":"quid fuit officium meum me facere? face sciam;",
        "198":"utrum indicare me ei thensaurum aequom fuit,",
        "199":"adversum quam eius me opsecravisset pater,",
        "200":"an ego alium dominum paterer fieri hisce aedibus?",
        "201":"qui emisset, eius essetne ea pecunia?",
        "202":"emi egomet potius aedis, argentum dedi",
        "203":"thensauri causa, ut salvom amico traderem.",
        "204":"neque adeo hasce emi mihi nec usurae meae:",
        "205":"illi redemi rusum, a me argentum dedi.",
        "206":"haec sunt: si recte seu pervorse facta sunt,",
        "207":"ego me fecisse confiteor, Megaronides.",
        "208":"em mea malefacta, em meam aváritiam tibi;",
        "209":"hascine propter res maledicas famas ferunt.",
        "210":"\n παῦσαι , vicisti castigatorem tuom:",
        "211":"occlusti linguam, nihil est quod respondeam.",
        "212":"Nunc ego te quaeso ut me opera et consilio iuves",
        "213":"communicesque hanc mecum meam provinciam.",
        "214":"Polliceor operam.",
        "215":"Ergo ubi eris paulo post?",
        "216":"Domi.",
        "217":"Numquid vis?",
        "218":"Cures tuam fidem.",
        "219":"Fíet sedulo.",
        "220":"Sed quid ais?",
        "221":"Quid vis?",
        "222":"Vbi nunc adulescens habet?",
        "223":"Posticulum hoc recepit, quom aedis vendidit.",
        "224":"Istuc volebam scire. i sane nunciam.",
        "225":"sed quid ais? quid nunc virgo? nempe apud te ést?",
        "226":"Itast,",
        "227":"iuxtaque eam cúro cum mea.",
        "228":"Recte facis.",
        "229":"Numquid, prius quam abeo, me rogaturu's \n rogaturus es \n \n ?—",
        "230":"Vale.",
        "231":"nihil est profecto stultius neque stolidius",
        "232":"neque mendaciloquius neque argutum magis,",
        "233":"neque confidentiloquius neque peiurius,",
        "234":"quam urbani assidui cives, quos scurras vocant.",
        "235":"atque egomet me adeo cum illis una ibidem traho,",
        "236":"qui illorum verbis falsis acceptor fui,",
        "237":"qui omnia se simulant scire neque quicquam sciunt.",
        "238":"quod quísque in animo habet aut habiturust sciunt,",
        "239":"sciunt íd quod in aurem rex reginae dixerit,",
        "240":"sciunt quod Iuno fabulatast cum Iove;",
        "241":"quae neque futura neque sunt, tamen illi sciunt.",
        "242":"falson an vero laudent, culpent quem velint,",
        "243":"non flocci faciunt, dum illud quod lubeat sciant.",
        "244":"omnes mortales hunc aiebant Calliclem",
        "245":"indignum civitate hac esse et vivere,",
        "246":"bonis qui hunc adulescentem evortisset suis.",
        "247":"ego de eórum verbis famigeratorum insciens",
        "248":"prosilui amicum castigatum innoxium.",
        "249":"quod si exquiratur usque ab stirpe auctoritas,",
        "250":"unde quídquid auditum dicant, nisi id appareat,",
        "251":"famigeratori res sit cum damno et malo,",
        "252":"hoc ita si fiat, publico fiat bono,",
        "253":"pauci sint faxim qui sciant quod nesciunt,",
        "254":"occlusioremque habeant stultiloquentiam.—",
        "255":"Multás res simítu in meó corde vórso,",
        "256":"multum ín cogitándo dolórem indipíscor:",
        "257":"egomét me coquo ét macero ét defetígo,",
        "258":"magíster mihi éxercitór animus núnc est.",
        "259":"sed hóc non liquét neque satís cogitátumst,",
        "260":"utrám potius hárum mihi ártem expetéssam,",
        "261":"utram aétati agúndae arbitrér firmiórem:",
        "262":"amórin med án rei opsequí potius pár sit,",
        "263":"utra ín parte plús sit volúptatis vítae",
        "264":"ad aetatem agundam.",
        "265":"de hac ré mihi satis haú liquet; nisi hóc sic faciam, opínor,",
        "266":"ut utrámque rem simul éxputem, iudéx sim reusque ad eám rem.",
        "267":"ita fáciam, ita placet; omniúm primum",
        "268":"Amóris artis eloquar quem ad modum expediant.",
        "269":"numquam Ámor quemquam nisi cúpidum hominem",
        "270":"postulát se in plagas conícere:",
        "271":"eos cúpit, eos consectátur;",
        "272":"súbdole blanditur ab re cónsulit,",
        "273":"blandíloquentulus, harpagó, mendax,",
        "274":"cuppés, avarus, élegans, despoliator,",
        "275":"latebrícolarum hominum córruptor,",
        "276":"\n blandus inops célatum indagátor.",
        "277":"nam quí amat quod amat quom éxtemplo",
        "278":"saviís sagittatis pérculsust,",
        "279":"ílico rés foras lábitur, líquitur.",
        "280":"\n dá mihi hoc, mél meum, sí me amas, si aúdes .",
        "281":"ibi ille cuculus: “ocelle mi, fiat:",
        "282":"ét istuc et si ámplius vís dari, dábitur.”",
        "283":"ibi ílla pendentém ferit: iam amplius orat;",
        "284":"nón satis id ést mali, ni ámplius étiam,",
        "285":"quód ecbibit, quód comest, quód facit súmpti.",
        "286":"nóx datur: dúcitur fámilia tóta,",
        "287":"véstiplica, unctor, auri custos, flabelliferae, sandaligerulae,",
        "288":"cantrices, cistellatrices, nuntii, renuntii,",
        "289":"raptóres panis et peni;",
        "290":"fit ípse, dum illis comis est, inóps amator.",
        "291":"haec égo quom ago cúm meo animo ét recolo,",
        "292":"ubi quí eget, quam preti sít parvi:",
        "293":"apagé te, Amor, nón places níl te utor;",
        "294":"quamquam íllud est dúlce, esse ét bibere,",
        "295":"Amór amara dát tamen, satis quod aegre sit:",
        "296":"fugit fórum, fugitat suos cógnatos,",
        "297":"fugat ípsus se ab suo cóntutu,",
        "298":"neque eúm sibi amicum vólunt dici.",
        "299":"millé modis, Amor, ignórandu's \n ignorandus es \n \n ,",
        "300":"procul abhibendu's \n abhibendus es \n \n atque abstandu's \n abstandus es \n \n ,",
        "301":"nam qui ín amorem praecípitavit,",
        "302":"peiús perit quasi saxó saliat:",
        "303":"apagé te, Amor, tuas res tíbi habeto,",
        "304":"Amor, míhi amicus ne fúas umquam;",
        "305":"sunt támen quos miseros máleque habeas,",
        "306":"quos tíbi obnoxios fecísti.",
        "307":"certúmst ad frugem adplicáre animum,",
        "308":"quamquam íbi labos grandis cápitur.",
        "309":"boni síbi haec expetúnt, rem, fídem, honorem,",
        "310":"gloriam ét gratiam: hoc probis prétiumst.",
        "311":"eo míhi magis lubet cum próbis potius",
        "312":"quam cum ímprobis vivere vánidicis.",
        "313":"Quo illíc homo foras se pénetravit ex",
        "314":"aedíbus?",
        "315":"Pater, adsum, imperá quidvis,",
        "316":"neque tíbi ero in mora neque látebrose",
        "317":"me abs tuó conspectu occúltabo.",
        "318":"Féceris pár tuis ceteris fáctis,",
        "319":"patrém tuom si pércoles per pietatem.",
        "320":"nólo ego cum ímprobis té viris, gnáte mi,",
        "321":"neque ín via, neque ín foro necúllum sermonem éxsequi",
        "322":"nóvi ego hoc saeculum móribus quíbus siet:",
        "323":"malús bonum malum ésse volt, ut sít sui similis;",
        "324":"turbánt, miscent morés mali: rapáx avarus ínvidus",
        "325":"sacrúm profanum, públicum privátum habent, hiúlca gens.",
        "326":"haec égo doleo, haec súnt quae me excruciánt, haec dies",
        "327":"noctésque tibi canto út caveas.",
        "328":"quod mánu non queunt tangére tantum fas hábent quo manus abstíneant,",
        "329":"cetéra: rape trahe, fuge láte—lacrumas",
        "330":"haec míhi quom video elíciunt,",
        "331":"quia ego ád hoc genus hominum dúravi.",
        "332":"quin príus me ad plures pénetravi?",
        "333":"nam hi móres maiorúm laudant, eosdém lutitant quos cónlaudant.",
        "334":"hisce égo de artibus gratiám facio, ne cólas neve imbuas íngenium.",
        "335":"meo módo et moribus vivito ántiquis,",
        "336":"quae ego tíbi praecipio, ea fácito.",
        "337":"nihil égo istos moror faeceós mores, turbidós, quibus boni dedécorant se.",
        "338":"haec tíbi si mea imperiá capesses, multá bona in pectore cónsident.",
        "339":"Sémper ego usque ad hanc aetatem ab ineunte adulescentia",
        "340":"tuis servivi servitutem imperiis et praeceptis, pater.",
        "341":"pro ingenio ego me liberum esse ratus sum, pro imperio tuo",
        "342":"meum animum tibi servitutem servire aequom censui.",
        "343":"Quí homo cum animo inde ab ineunte aetate depugnat suo,",
        "344":"utrum itane esse mavelit ut eum animus aequom censeat,",
        "345":"an ita potius ut parentes eum esse et cognati velint:",
        "346":"si animus hominem pepulit, actumst: animo servit, non sibi;",
        "347":"si ipse animum pepulit, dum vivit victor victorum cluet.",
        "348":"tu si animum vicisti potius quam animus te, est quod gaudeas.",
        "349":"nimio satiust, ut opust té ita ésse, quam ut animo lubet:",
        "350":"qui animum vincunt, quam quos animus, semper probiores cluent.",
        "351":"Istaec ego mi semper habui aetati integumentum meae;",
        "352":"ne penetrarem me usquam ubi esset damni conciliabulum",
        "353":"neu noctu irem obambulatum neu suom adimerem alteri",
        "354":"neu tibi aegritudinem, pater, párerem, parsi sedulo:",
        "355":"sarta tecta tua praecepta usque habui mea modestia.",
        "356":"Quid exprobras? bene quod fecisti tibi fecisti, non mihi;",
        "357":"mihi quidem aetas actast ferme: tua istuc refert maxime.",
        "358":"is probus est quem paenitet quam probus sit et frugi bonae;",
        "359":"qui ipsus sibi satis placet, nec probus est nec frugi bonae:",
        "360":"\n qui ipsus se contemnit, in eost indoles industriae. \n ",
        "361":"bene facta bene factis aliis pertegito, ne perpluant.",
        "362":"Ob eam rem haec, pater, autumavi, quia res quaedamst quam volo",
        "363":"ego me abs te exorare.",
        "364":"Quid id est? dare iam veniam gestio.",
        "365":"Adulescenti hinc genere summo, amico atque aequali meo,",
        "366":"minus qui caute et cogitate suam rem tractavit, pater,",
        "367":"bene volo ego illi facere, si tu non nevis.",
        "368":"Nempe dé tuo?",
        "369":"De meo: nam quod tuomst meumst, ómne meumst autem tuom.",
        "370":"Quid is? egetne?",
        "371":"Eget.",
        "372":"Habuitne rem?",
        "373":"Habuit.",
        "374":"Quí eam perdidit?",
        "375":"publicisne adfinis fuit an maritumis negotiis?",
        "376":"mercaturan, an venales habuit ubi rem perdidit?",
        "377":"Nihil istorum.",
        "378":"Quid igitur?",
        "379":"Per comitatem edepol, pater;",
        "380":"praeterea aliquantum animi causa in deliciis disperdidit.",
        "381":"Edepol hominem praemandatum ferme familiariter,",
        "382":"qui quidem núsquam per virtutem rem confregit, atque eget;",
        "383":"nil moror eum tíbi esse amicum cum eius modi virtutibus.",
        "384":"Quia sine omni malitiast, tolerare eius égestatem volo.",
        "385":"De mendico male meretur qui ei dat quod edit aut bibat;",
        "386":"nam et illud quod dat perdit ét illi prodit vitam ad miseriam.",
        "387":"non eo haec díco, quin quae tu vis ego velim et faciam lubens:",
        "388":"sed ego hoc verbum quom illi quoidam dico, praemonstro tibi,",
        "389":"ut ita te aliorum miserescat, ne tis alios misereat.",
        "390":"Deserere illum et deiuvare in rebus advorsis pudet.",
        "391":"Pol pudere quam pigere praestat, totidem litteris.",
        "392":"Edepol, deum virtute dicam, pater, et maiorum et tua",
        "393":"multa bóna bene parta habemus, bene si amico feceris",
        "394":"ne pigeat fecisse, ut potius pudeat si non feceris.",
        "395":"De magnis divitiis si quid demas, plus fit an minus?",
        "396":"Minus, pater; sed civi immuni scin quid cantari solet?",
        "397":"“quod habes né habeas et illúc quod non habes habeas, malum,",
        "398":"quandoquidem nec tibi bene esse pote pati neque alteri.”",
        "399":"Scio equidem istuc ita solere fieri; verum, gnate mi,",
        "400":"is est immunis, cui nihil est qui munus fungatur suom.",
        "401":"Deum virtute habemus et qui nosmet utamur, pater,",
        "402":"et aliis qui comitati simus benevolentibus.",
        "403":"Non edepol tibi pernegare possum quicquam quod velis.",
        "404":"cuí egestatem tolerari vis? eloquere audacter patri.",
        "405":"Lesbonico huic adulescenti, Charmidai filio,",
        "406":"qui illic habitat.",
        "407":"Quin comedit quod fuit, quod non fuit?",
        "408":"Ne opprobra, pater; múlta eveniunt homini quae volt, quae nevolt.",
        "409":"Mentire edepol, gnate, atque id nunc facis haud consuetudine.",
        "410":"nam sapiens quidem pol ipsus fingit fortunam sibi:",
        "411":"eo non multa quae nevolt eveniunt, nisi fictor malust.",
        "412":"Multa illi opera opust ficturae, qui se fictorem probum",
        "413":"vitae agundae esse expetit: sed hic admodum adulescentulust.",
        "414":"Non aetate, verum ingenio apiscitur sapientia;",
        "415":"sapienti aetas condimentum, sapiens aetati cibust.",
        "416":"agedum eloquere, quid dare illi nunc vis?",
        "417":"Nil quicquam, pater;",
        "418":"tu modo ne me prohibeas accipere, si quid det mihi.",
        "419":"An eo egestatem ei tolerabis, si quid ab illo acceperis?",
        "420":"Eo, pater.",
        "421":"Pol ego istam volo me rationem edoceas.",
        "422":"Licet.",
        "423":"scin tu illum quo genere natus sit?",
        "424":"Scio, adprime probo.",
        "425":"Soror illi est adulta virgo grandis: eam cupio, pater,",
        "426":"ducere uxorem sine dote.",
        "427":"Sine dote uxorem?",
        "428":"Ita;",
        "429":"tua re salva hoc pacto ab illo summam inibis gratiam,",
        "430":"neque commodius ullo pacto ei poteris auxiliarier.",
        "431":"Egone indotatam te uxorem ut patiar?",
        "432":"Patiundumst, pater;",
        "433":"et eo pacto addideris nostrae lepidam famam familiae.",
        "434":"Multa ego possum docta dicta et quamvis facunde loqui,",
        "435":"historiam veterem atque antiquam haec mea senectus sustinet;",
        "436":"verum ego quando te et amicitiam et gratiam in nostram domum",
        "437":"video adlicere, etsi adversatus tibi fui, istac iudico:",
        "438":"tibi permitto; posce, duce.",
        "439":"Di te servassint mihi.",
        "440":"sed adde ad istam gratiam unum.",
        "441":"Quid id est autem unum?",
        "442":"Eloquar.",
        "443":"tute ad eum adeas, tute concilies, tute poscas.",
        "444":"Eccere.",
        "445":"Nimio citius transiges: firmum omne erit quod tu egeris.",
        "446":"gravius tuom erit unum verbum ad eam rem quam centum mea.",
        "447":"Ecce autem in benignitate hoc repperi, negotium.",
        "448":"dabitur opera.",
        "449":"Lepidus vivis. haec sunt aedes, hic habet;",
        "450":"Lesbonico est nomen. age, rem cura. ego te opperiar domi.—",
        "451":"Non optuma haec sunt, neque ut ego aequom censeo;",
        "452":"verum meliora sunt quam quae deterruma.",
        "453":"sed hoc me únum consolatur atque animum meum,",
        "454":"quia qui nihil aliud nisi quod sibi soli placet",
        "455":"consulit advorsum filium, nugas agit:",
        "456":"miser ex animo fit, factius nihilo facit.",
        "457":"suae senectúti is acriorem hiemem parat,",
        "458":"quom illam importunam tempestatem conciet.",
        "459":"sed aperiuntur aedes quo ibam: commodum",
        "460":"ipse exit Lesbonicus cum servo foras.",
        "461":"Minus quíndecim dies sunt, quom pro hisce aedibus",
        "462":"minas quadraginta accepisti a Callicle.",
        "463":"estne hoc quod dico, Stasime?",
        "464":"Quom considero,",
        "465":"meminisse videor fieri.",
        "466":"Quid factumst eo?",
        "467":"Comessum, expotum; exussum: elotum in balineis,",
        "468":"piscator, pistor apstulit, lanii, coqui,",
        "469":"holitores, myropolae, aucupes: confit cito;",
        "470":"non hercle minus divorse distrahitur cito,",
        "471":"quam si tu obicias formicis papaverem.",
        "472":"Minus hercle in istis rebus sumptumst sex minis.",
        "473":"Quid quod dedisti scortis?",
        "474":"Ibidem una traho.",
        "475":"Quid quod égo defrudavi?",
        "476":"Em, istaec ratio maxumast.",
        "477":"Non tibi illud apparere, si sumas, potest;",
        "478":"nisi tu immortale rere esse argentum tibi.",
        "479":"Sero atque stulte, prius quod cautum oportuit,",
        "480":"postquam comedit rem, post rationem putat.",
        "481":"Nequaquam argenti ratio comparet tamen.",
        "482":"Ratio quidem hercle apparet: argentum οἴχεται .",
        "483":"minas quadraginta accepisti a Callicle,",
        "484":"et ille aédis mancipio abs te accepit?",
        "485":"Admodum.",
        "486":"Pol opino adfinis noster aedis vendidit;",
        "487":"pater quom peregre veniet, in portast locus,",
        "488":"nisi forte in ventrem filio conrepserit.",
        "489":"Trapezítae mille drachumarúm Olympico,",
        "490":"quas de ratione dehibuisti, redditae?",
        "491":"Nempe quás spopondi.",
        "492":"Immó quas dependi inquito",
        "493":"\n †qua sponsione pronuper tu exactus es \n ",
        "494":"pro illo adulescente, quem tu esse aibas divitem.",
        "495":"Factum.",
        "496":"Vt quidem illud perierit.",
        "497":"Factum id quoque est.",
        "498":"nam nunc eum vidi miserum et me eius miseritumst.",
        "499":"Miseret te aliorum, tui nec miseret nec pudet.",
        "500":"Tempust adeundi.",
        "501":"Éstne hic Philto qui advenit?",
        "502":"is herclest ipsus.",
        "503":"Edepol né ego istum velim",
        "504":"meum fíeri servom cum suo peculio.",
        "505":"Erum atque servom plurumum Philto iubet",
        "506":"salvere, Lesbonicum et Stasimum.",
        "507":"Di duint",
        "508":"tibi, Philto, quaequomque optes. quid agit filius?",
        "509":"Bene volt tibi.",
        "510":"Edepol mutuom mecum facit.",
        "511":"Nequam illud verbumst bene volt , nisi qui bene facit.",
        "512":"ego quoque volo esse liber: nequiquam volo;",
        "513":"hic postulet frugi esse: nugas postulet.",
        "514":"Meus gnátus me ad te misit, inter te atque nos",
        "515":"adfinitatem ut conciliarem et gratiam.",
        "516":"tuam vólt sororem ducere uxorem; et mihi",
        "517":"sententia eademst et volo.",
        "518":"Hau nosco tuom:",
        "519":"bonis tuis rebus meas res inrides malas.",
        "520":"Homo ego sum, homo tu es: ita me amabit Iuppiter,",
        "521":"neque te derisum advenio neque dignum puto.",
        "522":"verum hoc quod dixi: meus me oravit filius,",
        "523":"ut tuam sororem poscerem uxorem sibi.",
        "524":"Mearúm me rerum novisse aequomst ordinem.",
        "525":"cum vostra nostra non est aequa factio.",
        "526":"adfinitatem vobis aliam quaerite.",
        "527":"Satin tu es sanus mentis aut animi tui,",
        "528":"qui condicionem hanc repudies? nam illum tibi",
        "529":"ferentárium esse amicum inventum intellego.",
        "530":"Abin hínc dierecte?",
        "531":"Si hercle ire occipiam, votes.",
        "532":"Nisi quid me aliud vis, Philto, respondi tibi.",
        "533":"Benigniorem, Lesbonice, te mihi,",
        "534":"quam nunc experior esse, confido fore;",
        "535":"nam et stulte facere et stulte fabularier,",
        "536":"utrumque, Lesbonice, in aetate hau bonumst.",
        "537":"Verum hercle hic dicit.",
        "538":"Oculum ego ecfodiam tibi,",
        "539":"si verbum addideris.",
        "540":"Hercle qui dicam tamen;",
        "541":"nam si sic non licebit, luscus dixero.",
        "542":"Ita tu nunc dicis, non esse aequiperabiles",
        "543":"vostras cum nostris factiones atque opes?",
        "544":"Dico.",
        "545":"Quid? nunc si in aedem ad cenam veneris",
        "546":"atque ibi opulentus tibi par forte obvenerit",
        "547":"(adposita cena sit, popularem quam vocant),",
        "548":"si illi congestae sint epulae a cluentibus:",
        "549":"si quid tibi placeat quod illi congestum siet,",
        "550":"edisne an incenatus cum opulento accubes?",
        "551":"Edim, nisi si ille votet.",
        "552":"At pol ego etsi votet",
        "553":"edim, atque ambabus malis expletis vorem,",
        "554":"et quod illi placeat praeripiam potissimum,",
        "555":"neque illí concedam quicquam de vita mea.",
        "556":"verecundari neminem ápud mensam decet,",
        "557":"nam ibi de divinis atque humanis cernitur.",
        "558":"Rem fabulare.",
        "559":"Non tibi dicam dolo:",
        "560":"decedam ego illi de via, de semita,",
        "561":"de honore populi; verum quod ad ventrem attinet,",
        "562":"non hercle hoc longe, nisi me pugnis vicerit.",
        "563":"cena hac annona est sine sacris hereditas.",
        "564":"Semper tu hoc facito, Lesbonice, cogites,",
        "565":"id optumum esse, tute uti sis optumus;",
        "566":"si id nequeas, saltem ut optumis sis proxumus.",
        "567":"nunc condicionem hanc, quam ego fero et quam abs te peto,",
        "568":"dare atque accipere, Lesbonice, te volo.",
        "569":"di divites sunt, deos decent opulentiae",
        "570":"et factiones, verum nos homunculi,",
        "571":"satillum animai qui quom extemplo emisimus,",
        "572":"aequo mendicus atque ille opulentissimus",
        "573":"censetur censu ad Acheruntem mortuos.",
        "574":"Mirum quin tu illo tecum divitias feras.",
        "575":"ubi mortuos sis, ita sis ut nomen cluet.",
        "576":"Nunc ut scias hic factiones atque opes",
        "577":"non esse neque nos tuam neglegere gratiam,",
        "578":"sine dote posco tuam sororem filio.",
        "579":"quae res bene vortat—habeon pactam? quid taces?",
        "580":"Pro di immortales, condicionem quoius modi.",
        "581":"Quin fabulare di bene vortant, spondeo ?",
        "582":"Eheú ubi usus nil erat dícto, spondeo",
        "583":"dicebat; nunc hic, quom opus est, non quit dicere.",
        "584":"Quom adfinitate vostra me arbitramini",
        "585":"dignum, habeo vobis, Philto, magnam gratiam.",
        "586":"sed si haec res graviter cecidit stultitia mea,",
        "587":"Philto, est ager sub urbe hic nobis: eum dabo",
        "588":"dotem sorori; nam is de divitiis meis",
        "589":"solus superfit praeter vitam relicuos.",
        "590":"Profecto dotem nil moror.",
        "591":"Certumst dare.",
        "592":"Nostramne, ere, vis nutricem, quae nos educat,",
        "593":"abalienare a nobis? cave sis feceris.",
        "594":"quid edemus nosmet postea?",
        "595":"Etiam tu taces?",
        "596":"tibi ego rationem reddam?",
        "597":"Plane periimus,",
        "598":"nisi quid ego comminiscor. Philto, te volo.",
        "599":"Si quid vis, Stasime.",
        "600":"Huc cóncede aliquantum.",
        "602":"Arcano tibi ego hoc dico, ne ille ex te sciat",
        "603":"neve alius quisquam.",
        "604":"Crede audacter quidlubet.",
        "605":"Per deos atque homines dico, ne tu illunc agrum",
        "606":"tuom síris umquam fieri neque gnati tui.",
        "607":"ei rei argumenta dicam.",
        "608":"Audire edepol lubet.",
        "609":"Primum omnium olim terra cum proscinditur,",
        "610":"in quinto quoque sulco moriuntur boves.",
        "611":"Apage, Acheruntis ostium in vostrost agro.",
        "612":"Tum vinum prius quam coctumst pendet putidum.",
        "613":"Consuadet homini, credo. etsi scelestus est,",
        "614":"at mi infidelis non est.",
        "615":"Audi cetera.",
        "616":"post id, frumenti quom alibi messis maximast,",
        "617":"tribus tántis illi minus redit quam opseveris.",
        "618":"Em istic oportet opseri mores malos,",
        "619":"si in opserendo possint interfieri.",
        "620":"Neque umquam quisquamst, quoius ille ager fuit,",
        "621":"quin pessume ei res vorterit: quoium fuit,",
        "622":"alii exulatum abierunt, alii emortui,",
        "623":"alii se suspendere. em nunc hic quoius est,",
        "624":"ut ad incitas redactust.",
        "625":"Apage a me istum agrum.",
        "626":"Magis apage dicas, si omnia ex me audiveris.",
        "627":"nam fulguritae sunt alternae árbores;",
        "628":"sues moriuntur angina acerrume;",
        "629":"oves scabrae sunt, tam glabrae, em, quam haec est manus.",
        "630":"tum autem Surorum, genus quod patientissumumst",
        "631":"hominum, nemo extat qui ibi sex menses vixerit:",
        "632":"ita cuncti solstitiali morbo decidunt.",
        "633":"Credo ego istuc, Stasime, ita esse; sed Campans genus",
        "634":"multo Surorum iam antidit patientia.",
        "635":"sed istést ager profecto, ut te audivi loqui,",
        "636":"malos in quem omnes publice mitti decet,",
        "637":"sicut fortunatorum memorant insulas,",
        "638":"quo cuncti qui aetatem egerint caste suam",
        "639":"conveniant; contra istoc detrudi maleficos",
        "640":"aequom videtur, qui quidem istius sit modi.",
        "641":"Hospitium est calamitatis: quid verbis opust?",
        "642":"quamvis malam rem quaeras, illic reperias.",
        "643":"At tu hercle et illi et alibi.",
        "644":"Cave sis dixeris",
        "645":"me tibi dixisse hoc.",
        "646":"Dixisti arcano satis.",
        "647":"Quin hic quidem cúpit illum ab se abalienarier,",
        "648":"si quem reperire possit cui os sublinat.",
        "649":"Meus quídem hercle numquam fiet.",
        "650":"Si sapies quidem.",
        "651":"lepide hercle dé agro ego hunc senem deterrui;",
        "652":"nam qui vivamus nihil est, si illum amiserit.",
        "653":"Redeo ad te, Lesbonice.",
        "654":"Dic sodes mihi,",
        "655":"quid hic est locutus tecum?",
        "656":"Quid censes? homost:",
        "657":"volt fieri liber, verum quod det non habet.",
        "658":"Et ego esse locuples, verum nequiquam volo.",
        "659":"Licitumst, si velles; nunc, quom nihil est, non licet.",
        "660":"Quid tecum, Stasime?",
        "661":"De istoc quod dixti modo:",
        "662":"si ante voluisses, esses; nunc sero cupis.",
        "663":"De dote mecum convenire nil potest:",
        "664":"quid tibi lubet tute agito cum nato meo.",
        "665":"nunc tuam sororem filio posco meo.",
        "666":"quae res bene vortat. quid nunc? etiam consulis?",
        "667":"Quid istíc? quando ita vis: di bene vortant. spondeo.",
        "668":"Numquam edepol quoiquam tam expectatus filius",
        "669":"natus quam illuc est spondeo natum mihi.",
        "670":"di fortunabunt vostra consilia.",
        "671":"Ita volo.",
        "672":"Sed, Stasime, abi huc ad meam sororem ad Calliclem,",
        "673":"dic hoc negoti quo modo actumst.",
        "674":"Ibitur.",
        "675":"Et gratulator meae sorori.",
        "676":"Scilicet.",
        "677":"I hac, Lesbonice, mecum, ut coram nuptiis",
        "678":"dies cónstituatur; eadem haec confirmabimus.—",
        "679":"\n Tu ístuc cura quod iussi. ego iam hic ero.— \n ",
        "680":"dic Callicli, me ut convenat.",
        "681":"Quin tu i modo.",
        "682":"De dote ut videat quid opus sit facto.",
        "683":"I modo.",
        "684":"Nam certumst sine dote haud dare.",
        "686":"Neque enim illi damno umquam esse patiar",
        "687":"Abi modo.",
        "688":"Meam néglegentiam.",
        "690":"\n Nullo modo \n ",
        "691":"aequom videtur quin quod peccarim",
        "693":"Potissimum mi id obsit.",
        "695":"O pater,",
        "696":"enumquam aspiciam te?—",
        "697":"I modo, i modo, i modo.",
        "698":"tandem impetravi abiret. di vestram fidem,",
        "699":"edepol re gesta pessume gestam probe,",
        "700":"si quidem ager nobis salvos est; etsi admodum",
        "701":"in ambiguo est etiam nunc quid ea re fuat.",
        "702":"sed id si alienatur, actumst de collo meo,",
        "703":"gestandust peregre clupeus, galea, sarcina:",
        "704":"effugiet ex urbe, ubi erunt factae nuptiae,",
        "705":"ibít istac, aliquo, in maximam malam crucem,",
        "706":"latrocinatum, aut in Asiam aut in Ciliciam.",
        "707":"ibo huc quo mi imperatumst, etsi odi hanc domum,",
        "708":"postquam exturbavit hic nós ex nostris aedibus.—",
        "709":"Quó modo tu istuc, Stasime, dixti?",
        "710":"Nostrum erilem filium",
        "711":"Lesbonicum suam sororem despondisse. em hoc modo.",
        "712":"Cuí homini despondit?",
        "713":"Lysiteli Philtonis filio,",
        "714":"sine dote.",
        "715":"Sine dote ille illam in tantas divitias dabit?",
        "716":"non credibile dicis.",
        "717":"At tu édepol nullus creduas.",
        "718":"si hoc non credis, ego credidero—",
        "719":"Quid?",
        "720":"Me nihili pendere.",
        "721":"Quam dudum istuc aut ubi actumst?",
        "722":"Ilico hic ante ostium,",
        "723":"tam modo, inquit Praenestinus.",
        "724":"Tanton in re perdita,",
        "725":"quam in re salva Lesbonicus factus est frugalior?",
        "726":"Atque equidem ipsus ultro venit Philto oratum filio.",
        "727":"Flagitium quidem hercle fiet, nisi dos dabitur virgini.",
        "728":"postremo edepol ego istam rem ad me áttinere intellego.",
        "729":"ibo ad meum castigatorem atque ab eo consilium petam.—",
        "730":"Propemodum quid illic festinet sentio et subolet mihi:",
        "731":"ut agro evortat Lesbonicum, quando evortit aedibus.",
        "732":"o ere Charmides, quam apsenti hic tua res distrahitur tibi!",
        "733":"utinam te rediisse salvom videam, ut inimicos tuos",
        "734":"ulciscare, ut míhi, ut erga te fui et sum, referas gratiam.",
        "735":"nimium difficilest reperiri amicum ita ut nomen cluet,",
        "736":"quoi tuam quom rem credideris, síne omni cura dormias.",
        "737":"sed generum nostrum ire eccillum video cum adfini suo.",
        "738":"nescio quíd non satis inter eos convenit: celeri gradu",
        "739":"eunt uterque, ille reprehendit hunc priorem pallio.",
        "740":"haud ineuscheme astiterunt. huc aliquantum apscessero:",
        "741":"est lubido orationem audire duorum adfinium.",
        "742":"Sta ilico, noli avorsari neque te occultassis mihi.",
        "743":"Potin ut me ire quo profectus sum sinas?",
        "744":"Si in rem tuam,",
        "745":"Lesbonice, esse videatur, gloriae aut famae, sinam.",
        "746":"Quod est facillumum, facís.",
        "747":"Quid id est?",
        "748":"Amico iniuriam.",
        "749":"Neque meumst neque facere didici.",
        "750":"Indoctus quam docte facis.",
        "751":"quid faceres, si quis docuisset te, ut sic odio esses mihi?",
        "752":"\n qui bene cum simulas facere mihi te, male facis, male consulis.",
        "753":"Egone?",
        "754":"Tune.",
        "755":"Quid male facio?",
        "756":"Quod ego nolo, id cum facis.",
        "757":"Tuae rei bene consulere cupio.",
        "758":"Tu mihi es melior quam egomet mihi?",
        "759":"sat sapio, satis in rem quae sint meam ego conspicio mihi.",
        "760":"An id est sapere, ut qui beneficium a benevolente repudies?",
        "761":"Nullum beneficium ésse duco id quod quoi facias non placet.",
        "762":"scio ego et sentio ipse quid agam, neque mens officio migrat,",
        "763":"nec tuis depellar dictis quin rumori serviam.",
        "764":"Quid ais? nam retineri nequeo quin dicam ea quae promeres:",
        "765":"itan tandem hanc maiores famam tradiderunt tibi tui,",
        "766":"ut virtute eorum anteparta per flagitium perderes?",
        "767":"atque honori posterorum tuorum ut vindex fieres,",
        "768":"tibi paterque avosque facilem fecit et planam viam",
        "769":"ad quaerundum honorem: tu fecisti ut difficilis foret,",
        "770":"culpa maxume et desidia tuisque stultis moribus.",
        "771":"praeoptavisti, amorem tuom uti virtuti praeponeres.",
        "772":"nunc te hoc pacto credis posse optegere errata? aha, non itast:",
        "773":"cape sis virtutem animo et corde expelle desidiam tuo:",
        "774":"in foro operam amicis da, ne in lecto amicae, ut solitus es.",
        "775":"atque ego istum agrum tíbi relinqui ób eam rem enixe expeto,",
        "776":"ut tibi sit qui te corrigere possis, ne omnino inopiam",
        "777":"cives obiectare possint tibi, quos tu inimicos habes.",
        "778":"Omnia ego istaec quae tu dixti scio, vel exsignavero,",
        "779":"ut rem patriam et gloriam maiorum foedarim meum:",
        "780":"scibam ut esse me deceret, facere non quibam miser;",
        "781":"ita vi Veneris vinctus, otio captus in fraudem incidi.",
        "782":"et tibi nunc, proinde ut merere, summas habeo gratias.",
        "783":"At operam perire meam sic et te haec dicta corde spernere †",
        "784":"perpeti nequeo, simul me piget parum pudere te;",
        "785":"et postremo, nisi mi auscultas atque hoc ut dico facis,",
        "786":"tute pone te latebis facile, ne inveniat te Honor,",
        "787":"in occulto iacebis cum te maxume clarum voles.",
        "788":"pernovi equidem, Lesbonice, ingenium tuom ingenuom admodum;",
        "789":"scio te sponte non tuapte errasse, sed amorem tibi",
        "790":"pectus opscurasse; atque ipse Amoris teneo omnis vias.",
        "791":"ita est amor, ballista ut iacitur: nihil sic celere est neque volat;",
        "792":"atque is mores hominum moros et morosos efficit:",
        "793":"minus placet magis quód suadetur, quod dissuadetur placet;",
        "794":"quom inopiast, cupias, quando eius copiast, tum non velis;",
        "795":"\n ille qui aspéllit is compellit, ille qui cónsuadet vetat. \n ",
        "796":"insanum et malumst in hospítium devorti ad Cupidinem.",
        "797":"sed te moneo hoc etiam atque etiam, ut reputes quid facere expetas.",
        "798":"si istuc, ut conare, facis † indicium tuom incendes genus;",
        "799":"tum igitur tibi aquae érit cupido, genus qui restinguas tuom,",
        "800":"atque sí eris nactus, proinde ut corde amantes sunt cati—",
        "801":"ne scintillam quidem relinques, genus qui congliscat tuom.",
        "802":"Facilest inventu: datur ignis, tametsi ab inimico petas.",
        "803":"sed tu obiurgans me a peccatis rapis deteriorem in viam.",
        "804":"meam vis sororem tibi dem suades sine dote. aha, non convenit",
        "805":"me, qui abusus sum tantam rem patriam, porro in ditiis",
        "806":"esse agrumque habere, egere illam autem, ut me merito oderit.",
        "807":"numquam erit alienis gravis qui suis se concinnat levem.",
        "808":"sicut dixi, faciam: nolo te iactari diutius.",
        "809":"Tanto meliust te sororis causa egestatem exsequi",
        "810":"atque eum agrum me habere, quam te, tua qui toleres moenia?",
        "811":"Nolo ego mihi te tam prospicere, qui meam egestatem leves,",
        "812":"sed ut inops infamis ne sim, ne mi hanc famam differant,",
        "813":"me germanam meam sororem in concubinatum tibi,",
        "814":"si sine dote dem , dedisse magis quam in matrimonium.",
        "815":"quis me improbior perhibeatur esse? haec famigeratio",
        "816":"té honestet, me conlutulentet, si sine dote duxeris:",
        "817":"tibi sit emolumentum honoris, mihi quod obiectent siet.",
        "818":"Quid? te dictatorem censes fore, si aps té agrum acceperim?",
        "819":"Neque volo neque postulo neque censeo, verum tamen",
        "820":"is est honos homini pudico, meminisse officium suom.",
        "821":"Scio equidem te animatus ut sis; video, subolet, sentio:",
        "822":"id agis, ut, ubi adfinitatem inter nos nostram adstrinxeris",
        "823":"atque eum agrum dederis nec quicquam hic tibi sit qui vitam colas,",
        "824":"effugias ex urbe inanis; profugus patriam deseres,",
        "825":"cognatos, adfinitatem, amicos factis nuptiis:",
        "826":"mea opera hinc proterritum te meaque avaritia autument.",
        "827":"id me commissurum ut patiar fieri, ne animum induxeris.",
        "828":"Non enim póssum quin exclamem euge. euge, Lysiteles, πάλιν .",
        "829":"facile palmam habes: hic victust, vicit tua comoedia.",
        "830":"hic agit magis ex argumento et versus melioris facit.",
        "831":"etiam ob stultitiam tuam te † curis multabo mina.",
        "832":"Quid tibi intérpellatio aut in consilium huc accessio est?",
        "833":"Eodem pacto, quo huc accessi, apscessero.",
        "834":"I hac mecum domum,",
        "835":"Lysiteles, ibi de istis rebus plura fabulabimur.",
        "836":"Nil ego in occulto agere soleo. meus ut animust, eloquar:",
        "837":"si mihi tua soror, ut ego aequom censeo, ita nuptum datur,",
        "838":"sine dote, neque tu hinc abituru's \n abiturus es \n \n , quod meum erit id erit tuom;",
        "839":"sin aliter animatus es, bene quod agas eveniat tibi,",
        "840":"ego amicus numquam tibi ero alio pacto. sic sententia est.—",
        "841":"Abiit hercle ille quidem. ecquid audis, Lysiteles? ego te volo.",
        "842":"hic quoque hinc ábiit. Stasime, restas solus. quid ego nunc agam,",
        "843":"nisi uti sarcinam constringam et clupeum ad dorsum accommodem,",
        "844":"fulmentas iubeam suppingi soccis? non sisti potest.",
        "845":"video caculam militarem me futurum haud longius:",
        "846":"ad aliquem regem in saginam erus sése coniciet meus;",
        "847":"credo ad summos bellatores acrem fugitorem fore",
        "848":"et capturum spolia ibi illum quí meo ero adversus venerit.",
        "849":"egomet autem quom extemplo arcum mihi et pharetram et ságittas sumpsero,",
        "850":"cassidem in caput, dormibo placide ín tabernaculo.",
        "851":"ad forum ibo: nudius sextus quoi talentum mutuom",
        "852":"dedi, reposcam, ut habeam, mecum quod feram, viaticum.—",
        "853":"Vt mihi rem narras, Callicles, nullo modo",
        "854":"potest fíeri prosus quin dos detur virgini.",
        "855":"Namque hercle honeste fieri ferme non potest,",
        "856":"ut eam perpetiar ire in matrimonium",
        "857":"sine dote, quom eius rem penes me habeam domi.",
        "858":"Parata dos domist; nisi expectare vis,",
        "859":"ut eam sine dote frater nuptum conlocet.",
        "860":"post adeas tute Philtonem et dotem dare",
        "861":"te ei dicas, facere id eius ob amícitiam patris.",
        "862":"verum hoc ego vereor, ne istaec pollicitatio",
        "863":"te in crimen populo ponat atque infamiam;",
        "864":"non temere dicant te benignum virgini:",
        "865":"datam tibi dotem, ei quam dares, eius a patre,",
        "866":"ex ea largiri te illi, neque ita ut sit data",
        "867":"columem te sistere illi, et detraxe autument.",
        "868":"nunc si opperiri vis adventum Charmidi,",
        "869":"perlongumst: huic ducendi interea abscesserit",
        "870":"lubido; atque ea condicio huic vel primaria est.",
        "871":"Nam hercle omnia istaec veniunt in mentem mihi.",
        "872":"vide si hóc utibile magis atque in rem deputas,",
        "873":"ut adeam Lesbonicum, edoceam ut res se habet.",
        "874":"sed ut égo nunc adulescenti thensaurum indicem",
        "875":"indomito, pleno amoris ac lasciviae?",
        "876":"minime, minime hercle vero. nam certo scio,",
        "877":"locum quoque illum omnem, ubi situst, comederit;",
        "878":"quem fodere metuo, sonitum ne ille exaudiat",
        "879":"neu rem ipsam indaget, dotem dare si dixerim.",
        "880":"Quo pacto ergo igitur clam dos depromi potest?",
        "881":"Dum occasio ei rei reperiatur, interim",
        "882":"ab amico alicunde mutuom argentum rogem.",
        "883":"Potin est ab amico alicunde exorari?",
        "884":"Potest.",
        "885":"Gerrae. ne tu illud verbum actutum inveneris:",
        "886":"\n mihi quidem hercle non est quod dem mutuom. \n ",
        "887":"Malim hercle ut verum dicas, quam ut des mutuom.",
        "888":"Sed vide consilium, si placet.",
        "889":"Quid consilist?",
        "890":"Scitum, ut ego opinor, consilium inveni.",
        "891":"Quid est?",
        "892":"Homo cónducatur aliquis iam, quantum potest,",
        "893":"\n quasi sit peregrinus. \n ",
        "894":"\n Quid is scit facere postea? \n ",
        "895":"ignota facie, quae hic non visitata sit;",
        "896":"mendacilocum aliquem ",
        "898":"falsidicum, confidentem.",
        "899":"Quid tum postea?",
        "900":"Is homo exornetur graphice in peregrinum modum;",
        "901":"quasi ad adulescentem a patre ex Seleucia",
        "902":"veniat, salutem ei nuntiet verbis patris:",
        "903":"illum bene gerere rem et valere et vivere,",
        "904":"et eum rediturum actutum; ferat epistulas",
        "905":"duas, éas nos consignemus, quasi sint a patre:",
        "906":"det alteram illi, álteram dicat tibi",
        "907":"dare sese velle.",
        "908":"Perge porro dicere.",
        "909":"Seque aurum ferre virgini dotem a patre",
        "910":"dicat patremque id iussisse aurum tibi dare.",
        "911":"tenes iam?",
        "912":"Propemodo, atque ausculto perlubens.",
        "913":"Tum tú igitur demum adulescenti aurum dabis,",
        "914":"ubi erit locata virgo in matrimonium.",
        "915":"Scite hercle sane.",
        "916":"Hoc, ubi thensaurum effoderis,",
        "917":"suspicionem ab adulescente amoveris:",
        "918":"censebit aurum esse a patre allatum tibi,",
        "919":"tu de thensauro sumes.",
        "920":"Satis scite et probe;",
        "921":"quamquam hoc me aetatis sycophantari pudet.",
        "922":"sed epistulas quando opsignatas adferet,",
        "923":"\n sed quom opsignatas attulerit epistulas \n ",
        "924":"nonne arbitraris eum adulescentem anuli",
        "925":"paterni signum novisse?",
        "927":"sescentae ad eam rem causae possunt conligi:",
        "928":"illum quem habuit perdidit, alium post fecit novom.†",
        "929":"iam si opsignatas non feret, dici hoc potest,",
        "930":"apud pórtitorem eas resignatas sibi",
        "931":"inspectasque esse. in huius modi negotio",
        "932":"diem sermone terere segnities merast:",
        "933":"quam vis sermones possunt longi texier.",
        "934":"abi ad thensaurum iam confestim clanculum,",
        "935":"servos ancillas amove. atque audin?",
        "937":"Vxorem quoque eampse hanc rem uti celes face,",
        "938":"nam pol tacere numquam quicquamst quod queat.",
        "939":"quid nunc stas? quin tu hinc amoves et te moves?",
        "940":"aperi, deprome inde auri ad hanc rem quod sat est,",
        "941":"continuo operíto denuo; sed clanculum,",
        "942":"sicut praecepi; cunctos exturba aedibus.",
        "943":"Ita faciam.",
        "944":"At énim nimis lóngo sermone utimur,",
        "945":"diem conficimus quod iam properatost opus.",
        "946":"nihil est de signo quod vereare; me vide:",
        "947":"lepida est illa caúsa, ut commemoravi, dicere",
        "948":"apud pórtitores esse inspectas. denique",
        "949":"diei tempus non vides? quid illúm putas,",
        "950":"natura illa atque ingenio? iam dudum ebriust.",
        "951":"quidvis probare poterit; tum, quod maxumumst,",
        "952":"adferre, non petere hinc se dicet.",
        "953":"Iam sat est.",
        "954":"Ego sycophantam iam conduco de foro",
        "955":"epistulasque iam consignabo duas,",
        "956":"eumque húc ad adulescentem meditatum probe",
        "957":"mittam.",
        "958":"Eo ego igitur intro ad officium meum.",
        "959":"tu istuc age.—",
        "960":"Actum reddam nugacissume.—",
        "961":"Salsípotenti et mulsípotenti Iovis frátri et Nerei Néptuno",
        "962":"laetús lubens laudes ágo et grates gratiásque habeo et fluctibus salsis,",
        "963":"quos pénes mei fuit saepé potestas, bonis meís quid foret et meaé vitae,",
        "964":"quom suís med ex locis ín patriam suavíssumam reducem fáciunt.",
        "965":"atque égo, Neptune, tibi ánte alios deos grátias ago atque habeó summas;",
        "966":"nam te ómnes saevomqué severumque atque ávidis moribus cómmemorant,",
        "967":"spurcíficum, immanem, intólerandum, vesánum: contra opera éxpertus,",
        "968":"nam pól placido te et clémenti meo usqué modo, ut volui, usús sum in alto.",
        "969":"atque hánc tuam gloriam iam ánte auribus accéperam, et nobilest ápud homines,",
        "970":"paupéribus te parcére solitum, dités damnare atqué domare.",
        "971":"abi, laúdo, scis ordíne, ut aequomst, tractáre homines; hoc dís dignumst.",
        "972":"\n semper mendicis modesti sint. \n ",
        "973":"fidús fuisti: infidum ésse iterant; nam apsqué foret te, sat scío in alto",
        "974":"distráxissent disqué tulissent satellítes tui me miserúm foede",
        "975":"bonaque ómnia mea item uná mecum passím caeruleos pér campos:",
        "976":"ita iám quasi canes, haud sécus, circum stabánt navem turbinés venti,",
        "977":"imbrés fluctusque atqué procellae infénsae frangere málum,",
        "978":"ruere ántemnas, scindére vela, ni túa pax propitia fóret praesto.",
        "979":"apage á me sis, dehinc iám certumst otió dare me; satis pártum habeo",
        "980":"quibus aérumnis delúctavi, filió dum divitiás quaero.",
        "981":"sed quís hic est, qui in plateam íngreditur",
        "982":"cum nóvo ornatu speciéque simul?",
        "983":"pol quámquam domi cupio, ópperiar,",
        "984":"quam hic rém agat animum advortam.",
        "985":"Huíc ego die nomén Trinummo fáciam: nam ego operám meam",
        "986":"tribus nummis hodie locavi ad artis nugatorias.",
        "987":"advenio ex Seleucia, Macedonia, Asia atque Arabia,",
        "988":"quas ego neque oculis nec pedibus umquam usurpavi meis.",
        "989":"viden egestas quid negoti dat homini misero mali,",
        "990":"quin ego nunc subigor trium nummum causa ut hasce epistulas",
        "991":"dicam ab eo homine me accepisse, quem ego qui sit homo nescio",
        "992":"neque novi, neque natus necne is fuerit, id solide scio.",
        "993":"Pol hic quidem fungino generest: capite se totum tegit.",
        "994":"Hilurica facies videtur hominis, eo ornatu advenit.",
        "995":"Ille qui mé conduxit, ubi conduxit, abduxit domum,",
        "996":"quae voluit mihi dixit, docuit et praemonstravit prius,",
        "997":"quo modo quicque agerem; nunc adeo si quid ego addidero amplius,",
        "998":"eo conductor melius de me nugas conciliaverit.",
        "999":"ut ille me exornavit, ita sum ornatus; argentum hoc facit.",
        "1000":"ipse ornamenta a chorago haec sumpsit suo periculo.",
        "1001":"nunc ego si potero ornamentis hominem circumducere,",
        "1002":"dabo operam, ut me esse ipsum plane sycophantam sentiat.",
        "1003":"Quam magis spécto, minus placet mi haec hominis facies. mira sunt,",
        "1004":"ni illic homost aut dormitator aut sector zonarius.",
        "1005":"loca contemplat, circumspectat sese atque aedis noscitat.",
        "1006":"credo edepol, quo mox furatum veniat speculatur loca.",
        "1007":"magis lubidost opservare quid agat: ei rei operam dabo.",
        "1008":"Has regiones demonstravit mi ille conductor meus;",
        "1009":"apud illas aedis sistendae mihi sunt sycophantiae.",
        "1010":"fores pultabo.",
        "1011":"Ad nostras aedis hic quidem habet rectam viam.",
        "1012":"hercle opinor mi advenienti hac noctu agitandumst vigilias.",
        "1013":"Aperite hoc, aperite. heus, ecquis his fóribus tutelam gerit?",
        "1014":"Quid, adulescens, quaeris? quid vis? quid istas pultas?",
        "1015":"Heus senex,",
        "1016":"census cum sum , iuratori recte rationem dedi.",
        "1017":"\n \n ",
        "1018":"Lesbonicum hic adulescentem quaero in his regionibus",
        "1019":"ubi habitet, et item alterum ád istanc capitis albitudinem:",
        "1020":"Calliclem aiebat vocari qui has dedit mi epistulas.",
        "1021":"Meum gnatum hic quidem Lesbonicum quaerit et amicum meum,",
        "1022":"cuí ego liberosque bonaque commendavi, Calliclem.",
        "1023":"Fac me, si scis, certiorem, hisce homines ubi habitent, pater.",
        "1024":"Quid eos quaeris? aut quis es? aut unde es? aut unde advenis?",
        "1025":"Multa simul rogitas, nescio quid expediam potissimum.",
        "1026":"si unum quidquid singillatim et placide percontabere,",
        "1027":"et meum nómen et mea facta et itinera ego faxo scias.",
        "1028":"Faciam ita ut vis. agedum nomen tuom primum memora mihi.",
        "1029":"Magnum facinus incipissis petere.",
        "1030":"Quid ita?",
        "1031":"Quia, pater,",
        "1032":"si ante lucem íre occipias a meo prímo nomine,",
        "1033":"concubium sit noctis prius quam ad postremum perveneris.",
        "1034":"Opus factost viatico ad tuom nomen, ut tu praedicas.",
        "1035":"Est minusculum alterum, quasi vixillum vinarium.",
        "1036":"Quid est tibi nomen, adulescens?",
        "1037":"Pax, id est nomen mihi.",
        "1038":"hoc cotidianumst.",
        "1039":"Edepol nomen nugatorium,",
        "1040":"quasi dicas, si quid crediderim tibi, pax—periisse ilico.",
        "1041":"hic homo solide sycophantast. quid ais tu, adulescens?",
        "1043":"Eloquere, isti tibi quid homines debent, quos tu quaeritas?",
        "1044":"Pater istius adulescentis dedit has duas mi epistulas,",
        "1045":"Lesbonici. is mi est amicus.",
        "1046":"Teneo hunc manifestarium.",
        "1047":"me sibi epistulas dedisse dicit. ludam hominem probe.",
        "1048":"Ita ut occepi, si animum advortas, dicam.",
        "1049":"Dabo operam tibi.",
        "1050":"Hanc me iussit Lesbonico suo gnato dare epistulam,",
        "1051":"et item hanc alteram suo amico Callicli iussit dare.",
        "1052":"Mihi quoque edepol, quom hic nugatur, contra nugari lubet.",
        "1053":"\n ubi ipse erat? \n ",
        "1054":"\n Bene rem gerebat. \n ",
        "1055":"\n Ergo ubi? \n ",
        "1056":"\n In Seleucia. \n ",
        "1057":" Ab ipson istas accepisti?",
        "1058":"E manibus dedit mi ipse in manus.",
        "1059":"Qua facie est homo?",
        "1060":"Sesquipede quiddamst quam tu longior.",
        "1061":"Haeret haec res, siquidem ego apsens sum quam praesens longior.",
        "1062":"novistin hominem?",
        "1063":"Ridicule rogitas, quicum una cibum",
        "1064":"capere soleo.",
        "1065":"Quid est ei nomen?",
        "1066":"Quod edepol homini probo.",
        "1067":"Lubet audire.",
        "1068":"Illi edepol—illi—ílli—vae misero mihi.",
        "1069":"Quid est negoti?",
        "1070":"Devoravi nomen imprudens modo.",
        "1071":"Non placet qui amicos intra dentes conclusos habet.",
        "1072":"Atque etiam modo vorsabatur mi in labris primoribus.",
        "1073":"Temperi huic hodie anteveni.",
        "1074":"Teneor manifesto miser.",
        "1075":"Iam recommentatu's \n recommentatus es \n \n nomen?",
        "1076":"Deum hercle me atque hominum pudet.",
        "1077":"Vide modo ut hóminem noveris.",
        "1078":"Tam quam me. fieri istuc solet,",
        "1079":"quod in manu teneas atque oculis videas, id desideres.",
        "1080":"litteris recomminiscar. C est principium nomini.",
        "1081":"Callias?",
        "1082":"Non est.",
        "1083":"Callippus?",
        "1085":"Callidemides?",
        "1087":"Callinicus?",
        "1089":"Callimarchus?",
        "1090":"Nil agis.",
        "1091":"neque adeo edepol flocci facio, quando egomet memini mihi.",
        "1092":"At enim multi Lesbonici sunt hic: nisi nomen patris",
        "1093":"dices, non monstrare istos possum homines quos tu quaeritas.",
        "1094":"quod ad exemplum est? coniectura si reperire possumus.",
        "1095":"Ad hoc exemplum est—",
        "1096":"An Chares? an Charmides?",
        "1097":"Enim Charmides.",
        "1098":"em istic erit. qui istum di perdant. dixi ego iam dudum tibi:",
        "1100":"Te potius bene dicere aequomst homini amico, quam male.",
        "1101":"Satin inter labra atque dentes latuit vir minimi preti?",
        "1102":"Ne male loquere apsenti amico.",
        "1103":"Quíd ergo ille ignavissumus",
        "1104":"mihi latitabat?",
        "1105":"Si appellasses, respondisset, nomine.",
        "1106":"sed ipse ubi est?",
        "1107":"Pol illúm reliqui ad Rhadamantem in Cecropia insula.†",
        "1108":"Quis homo est me insipientior, qui ipse, egomet ubi sim, quaeritem?",
        "1109":"sed nil disconducit huic rei. quid ais? quid hoc quod te rogo?",
        "1110":"quos locos adiisti?",
        "1111":"Nimium mirimodis mirabiles.",
        "1112":"Lubet audire, nisi molestumst.",
        "1113":"Quin discupio dicere.",
        "1114":"omnium prímum in Pontum advecti ad Arabiam terram sumus.",
        "1115":"Eho an etiam Arabiast in Ponto?",
        "1116":"Est: non illa ubi tus gignitur,",
        "1117":"sed ubi apsinthium fit atque cunila gallinacea.",
        "1118":"Nimium graphicum hunc nugatorem. sed ego sum insipientior,",
        "1119":"qui egomet unde redeam hunc rogitem, quae ego sciam atque hic nesciat;",
        "1120":"nisi quia lubet experiri, quo evasurust denique.",
        "1121":"sed quid ais? quo inde isti porro?",
        "1122":"Si animum advortes, eloquar.",
        "1123":"ad caput amnis, quod de caelo exoritur sub solio Iovis.",
        "1124":"Sub solio Iovis?",
        "1125":"Ita dico.",
        "1126":"E caelo?",
        "1127":"Atque e medio quidem.",
        "1128":"Eho an etiam ín caelum escendisti?",
        "1129":"Immo horiola advecti sumus,",
        "1130":"usque aqua advorsa per amnem.",
        "1131":"Eho an tu etiam vidisti Iovem?",
        "1132":"Alii di isse ad villam aiebant servis depromptum cibum.",
        "1133":"deinde porro—",
        "1134":"Deinde porro nolo quicquam praedices.",
        "1135":"\n Sed— \n ",
        "1136":"\n Abe o hercle, si es molestus. nam pudicum neminem,",
        "1137":"\n Pax, refe rre oportet, qui aps terra ad caelum pervenerit.",
        "1138":"\n Facia m ita ut te velle video. sed monstra hosce homines mihi,",
        "1139":"quos ego quaero, quibus me oportet has deferre epistulas.",
        "1140":"Quid ais? tu nunc si forte eumpse Charmidem conspexeris,",
        "1141":"illum quem tibi istás dedisse commemoras epistulas,",
        "1142":"norisne hominem?",
        "1143":"Ne tu me edepol arbitrare beluam,",
        "1144":"qui quidem nón novisse possim quicum aetatem exegerim.",
        "1145":"an ille tam esset stultus, qui mihi mille nummum crederet",
        "1146":"Philippum, quod me aurum deferre iussit ad gnatum suom",
        "1147":"atque ad amicum Calliclem, quoi rem aibat mandasse hic suam?",
        "1148":"mihi concrederet, nisi me ille ét ego illum nossem approbe?",
        "1149":"Enim vero ego nunc sycophantae huic sycophantari volo,",
        "1150":"si hunc possum illo mille nummum Philippum circumducere,",
        "1151":"quod sibi me dedisse dixit, quem ego qui sit homo nescio",
        "1152":"neque oculis ante hunc diem umquam vidi. eine aurum crederem,",
        "1153":"quoi, si capitis res sit, nummum numquam credam plumbeum?",
        "1154":"adgrediundust hic homo mi astu. heus, Pax, te tribus verbis volo.",
        "1155":"Vel trecentis.",
        "1156":"Haben tu id aurum quod accepisti a Charmide?",
        "1157":"Atque etiam Philippúm, numeratum illius in mensa manu,",
        "1158":"mille nummum.",
        "1159":"Nempe ab ipso id accepisti Charmide?",
        "1160":"Mirum quin ab avo eius aut próavo acciperem, qui sunt mortui.",
        "1161":"Adulescens, cedo dum istuc aurum mi.",
        "1162":"Quod ego aurum dem tibi?",
        "1163":"Quod a me te accepisse fassu's \n fassus es \n \n .",
        "1164":"Aps te accepisse?",
        "1165":"Ita loquor.",
        "1166":"Quis tu homo es?",
        "1167":"Qui mille nummum tibi dedi ego sum Charmides.",
        "1168":"Neque edepol tu is es neque hodie is umquam eris, auro huic quidem.",
        "1169":"abi sis, nugator: nugari nugatori postulas.",
        "1170":"Charmides ego sum.",
        "1171":"Nequiquam hercle es, nam nihil auri fero.",
        "1172":"nimis argute óbrepsisti in eapse occasiuncula:",
        "1173":"postquam ego me aurum ferre dixi, post tu factu's \n factus es \n \n Charmides;",
        "1174":"prius tu non eras, quam aúri feci mentionem. nihil agis;",
        "1175":"proin tu te, itidem ut charmidatus es, rursum recharmida.",
        "1176":"Quis ego sum igitur, siquidem is non sum qui sum?",
        "1177":"Quid id ad me attinet?",
        "1178":"dúm ille ne sis quem ego esse nolo, sis mea caúsa qui lubet.",
        "1179":"prius non is eras quí eras: nunc is factu's \n factus es \n \n qui tum non eras.",
        "1180":"Age si quid agis.",
        "1181":"Quid ego agam?",
        "1182":"Aurum redde.",
        "1183":"Dormitas, senex.",
        "1184":"\n Fassu's \n fassus es \n \n Charmidem dedisse aurum tibi.",
        "1185":"Scriptum quidem.",
        "1186":"Properas an non properas ire actutum ab his regionibus,",
        "1187":"dormitator, prius quam ego hic te iubeo mulcari male?",
        "1188":"Quam ob rem?",
        "1189":"Quia illum quem ementitus es, ego sum ipsus Charmides,",
        "1190":"quem tibi epistulas dedisse aiebas.",
        "1191":"Eho, quaeso, an tu is es?",
        "1192":"Is enim vero sum.",
        "1193":"Ain tu tandem? is ipsusne es?",
        "1194":"Aio.",
        "1195":"Ipsus es?",
        "1196":"Ipsus, inquam, Charmides sum.",
        "1197":"Ergo ipsusne es?",
        "1198":"Ipsissimus.",
        "1199":"abin hinc ab oculis?",
        "1200":"Enim véro serio, quoniam advenis—",
        "1201":"vapulabis meo arbitratu ét novorum aedilium.",
        "1202":"At etiam maledicis?",
        "1203":"Immo, salvos quandoquidem advenis—",
        "1204":"di te perdant, si te flocci facio an periisses prius.",
        "1205":"ego ob hanc operam argentum accepi, te macto infortunio:",
        "1206":"ceterum qui sis, qui non sis, floccum non interduim.",
        "1207":"ibo, ad illúm renuntiabo qui mihi tris nummos dedit,",
        "1208":"ut sciat se perdidisse. ego abeo. male vive et vale.",
        "1209":"qui te di omnes advenientem peregre perdant, Charmides.—",
        "1210":"Postquam illic hinc ábiit, post loquendi libere",
        "1211":"videtur tempus venisse atque occasio.",
        "1212":"iam dudum meum ille pectus pnngit aculeus,",
        "1213":"quid illí negoti fuerit ante aedis meas.",
        "1214":"nam epistula illa mihi concenturiat metum",
        "1215":"in corde et illud mille nummum quam rem agat.",
        "1216":"numquam edepol temere tinnit tintinnabulum:",
        "1217":"nisi qui illud tractat aut movet, mutumst, tacet.",
        "1218":"sed quis hic est, qui huc in plateam cursuram incipit?",
        "1219":"lubet observare quid agat: huc concessero.",
        "1220":"Stasime, fac te propere celerem, recipe te ad dominum domum,",
        "1221":"ne subito metus exoriatur scapulis stultitia tua.",
        "1222":"adde gradum, adpropera. iam dudum factumst, cum abiisti domo.",
        "1223":"cave sis tibi, ne bubuli in te cottabi crebri crepent,",
        "1224":"si aberis ab eri quaestione. ne destiteris currere.",
        "1225":"ecce hominem te, Stasime, nihili: satin in thermipolio",
        "1226":"condalium es oblitus, postquam thermopotasti gutturem?",
        "1227":"recipe te et recurre petere re recenti.",
        "1228":"Huic, quisquis est,",
        "1229":"gurguliost exercitór: is hunc hóminem cursuram docet.",
        "1230":"Quid, homo nihili, non pudet te? tribusne te poteriis",
        "1231":"memoriam esse oblitum? an vero, quia cum frugi hominibus",
        "1232":"ibi bibisti, qui ab alieno facile cohiberent manus?",
        "1233":"Truthus fuit, Cerconicus, Crinnus, Cercobulus, Collabus,",
        "1234":"oculicrepidae cruricrepidae, ferriteri mastigiae:",
        "1235":"inter eosne homines condalium te redipisci postulas?",
        "1236":"quorum eorum únus surrupuit currenti cursori solum.",
        "1237":"Ita me di ament, graphicum furem.",
        "1238":"Quid ego quod periit petam?",
        "1239":"nisi etiam laborem ad damnum ápponam epithecam insuper.",
        "1240":"quin tu quod periit periisse ducis? cape vorsoriam,",
        "1241":"recipe te ad erum.",
        "1242":"Non fugitivost hic homo, commeminit domi.",
        "1243":"Vtinam veteres homin um mor es, veteres parsimoniae",
        "1244":"potius in maiore honore hic essent quam mores mali.",
        "1245":"Di immortales, basilica hic quidem facinora inceptat loqui.",
        "1246":"vetera quaerit, vetera amare hunc more maiorum scias.",
        "1247":"Nam nunc mores nihili faciunt quod licet, nisi quod lubet:",
        "1248":"ambitio iam more sanctast, liberast a legibus;",
        "1249":"scuta iacere fugereque hostis more habent licentiam:",
        "1250":"petere honorem pro flagitio more fit.",
        "1251":"Morem improbum.",
        "1252":"Strenuiores praeterire more fit.",
        "1253":"Nequam quidem.",
        "1254":"Mores leges perduxerunt iam in potestatem suam,",
        "1255":"magisque is sunt obnoxiosae quam parentes liberis.",
        "1256":"eae miserae etiam ad parietem sunt fixae clavis ferreis,",
        "1257":"ubi malos mores adfigi nimio fuerat aequius.",
        "1258":"Lubet adire atque appellare hunc; verum ausculto perlubens",
        "1259":"et metuo, si compellabo, ne aliam rem occipiat loqui.",
        "1260":"Neque istis quicquam lege sanctumst: leges mori serviunt,",
        "1261":"mores autem rapere properant qua sacrum qua publicum.",
        "1262":"Hercle istis malam rem magnam moribus dignumst dari.",
        "1263":"Nonne hoc publice animum advorti? nam id genus hominum omnibus",
        "1264":"univorsis est advorsum atque omni populo male facit:",
        "1265":"male fidem servando illis quoque abrogant etiam fidem,",
        "1266":"qui nil meriti; quippe eorum ex ingenio ingenium horum probant.",
        "1267":"hoc qui in mentem venerit mihi? re ipsa modo commonitus sum.",
        "1268":"si quoi mutuom quid dederis, fit pro proprio perditum:",
        "1269":"quom repetas, inimicum amicum beneficio invenias tuo.",
        "1270":"si mage exigere occupias, duarum rerum exoritur optio:",
        "1271":"vel illud quod credideris perdas, vel illum amicum amiseris.",
        "1272":"Meus est hic quidem Stasimus servos.",
        "1273":"Nam ego talentum mutuom",
        "1274":"quoi dederam, talento inimicum mi emi, amicum vendidi.",
        "1275":"sed ego sum insipientior, qui rebus curem publicis",
        "1276":"potius quam, id quod proxumumst, meo tergo tutelam geram.",
        "1277":"eo domum.",
        "1278":"Heus tu, asta ilico. audi.",
        "1279":"Heús tu, non sto.",
        "1280":"Te volo.",
        "1281":"Quid si ego me te velle nolo?",
        "1282":"Aha nimium, Stasime, saeviter.",
        "1283":"Emere meliust cui imperes.",
        "1284":"Pol ego emi atque argentum dedi;",
        "1285":"sed si non dicto audiens est, quid ago?",
        "1286":"Da magnum malum.",
        "1287":"Bene mones, ita facere certumst.",
        "1288":"Nisi quidem es obnoxius.",
        "1289":"Si bonus es, obnoxius sum; sin secus es, faciam ut iubes.",
        "1290":"Quid id ad me attinet, bonisne servis tu utare an malis?",
        "1291":"Quia boni malique in ea re pars tibi est.",
        "1292":"Partem alteram",
        "1293":"tibi permitto; illam alteram ápud me, quod bonist, apponito.",
        "1294":"Sí eris meritus, fiet. respice huc ad me. ego sum Charmides.",
        "1295":"Hem quis est qui mentionem homo hominis fecit optumi?",
        "1296":"Ipsus homo optumus.",
        "1297":"Mare terra caelum, di vestram fidem,",
        "1298":"satin ego oculis plane video? estne ipsus an non est? is est,",
        "1299":"certe is est, is est profecto. o mí ere exoptatissime,",
        "1300":"salve.",
        "1301":"Salve, Stasime.",
        "1302":"Salvom te—",
        "1303":"Scio et credo tibi.",
        "1304":"sed omitto alia, hoc mihi responde: liberi quid agunt mei,",
        "1305":"quos reliqui hic filium atque filiam?",
        "1306":"Vivont, valent.",
        "1307":"Nempe uterque?",
        "1308":"Vterque.",
        "1309":"Di me salvom et servatum volunt.",
        "1310":"cetera intus otiose percontabor quae volo.",
        "1311":"eamus intro, sequere.",
        "1312":"Quo tu té agis?",
        "1313":"Quonam nisi domum?",
        "1314":"Hicine nos habitare censes?",
        "1315":"Vbinam ego alibi censeam?",
        "1316":"Iam—",
        "1317":"Quid iam?",
        "1318":"Non sunt nostrae aedis istae.",
        "1319":"Quid ego ex te audio?",
        "1320":"Vendidit tuos natus aedis.",
        "1321":"Perii.",
        "1322":"Praesentariis",
        "1323":"argenti minis numeratis—",
        "1324":"Quot?",
        "1325":"Quadraginta.",
        "1326":"Occidi.",
        "1327":"quis eas emit?",
        "1328":"Callicles, cui tuam rem commendaveras;",
        "1329":"is habitatum huc commigravit nosque exturbavit foras.",
        "1330":"Vbi nunc filius meus habitat?",
        "1331":"Hic in hoc posticulo.",
        "1332":"Male disperii.",
        "1333":"Credidi aegre tibi id, ubi audisses, fore.",
        "1334":"Ego miserrumis periclis sum per maria maxuma",
        "1335":"vectus, capitali periclo per praedones plurimos",
        "1336":"me servavi, salvos redii: nunc hic disperii miser,",
        "1337":"propter eosdem quorum causa fui hac aetate exercitus.",
        "1338":"adimit animam mi aegritudo. Stasime, tene me.",
        "1339":"Visne aquam",
        "1340":"tibi petam?",
        "1341":"Res quom animam agebat, tum esse offusam oportuit.",
        "1342":"Quid hoc híc clamoris audio ante aedis meas?",
        "1343":"O Callicles, o Callicles, o Callicles,",
        "1344":"qualine amico mea commendavi bona?",
        "1345":"Probo et fideli et fido et cum magna fide.",
        "1346":"et salve et salvom te advenisse gaudeo.",
        "1347":"Credo, omnia istaec sí ita sunt ut praedicas.",
        "1348":"sed quis iste est tuos ornatus?",
        "1349":"Ego dicam tibi.",
        "1350":"thensaurum effodiebam intus, dotem, filiae",
        "1351":"tuae quaé daretur. sed intus narrabo tibi",
        "1352":"et hoc et alia. sequere.",
        "1353":"Stasime.",
        "1354":"Hem.",
        "1355":"Strenue",
        "1356":"curre in Piraeum, atque unum curriculum face.",
        "1357":"videbis iam illic navem qua advecti sumus.",
        "1358":"iubeto Sangarionem quae imperaverim",
        "1359":"curare ut efferantur, et tu ito simul.",
        "1360":"solutumst portitori iam portorium:",
        "1361":"nihil est morae. i, i, ambula, actutum redi.",
        "1362":"Illic sum atque hic sum.",
        "1363":"Sequere tu hac me intro.—",
        "1364":"Sequor.—",
        "1365":"Hic meo ero amicus solus firmus restitit,",
        "1366":"neque demutavit animum de firma fide,",
        "1367":"quamquam labores multos",
        "1368":"sed hic unus, ut ego suspicor, servat fidem.",
        "1369":"† ob rem laborem eum ego cepisse censeo.—",
        "1370":"Hic homóst omnium hominum praécipuos,",
        "1371":"voluptátibus gaudiisque ántepotens:",
        "1372":"ita cómmoda quae cupio éveniunt,",
        "1373":"quod ago ádsequitur, subest, súbsequitur,",
        "1374":"ita gaúdiis gaudium súppeditat.",
        "1375":"módo me Stasimus Lesbonici servos convenit domi ;",
        "1376":"is mihi dixit, suom erum peregre huc advenisse Charmidem.",
        "1377":"nunc mi is propere conveniundust, ut quae cum eius filio",
        "1378":"egi, ei rei fundus pater sit potior. eo quantum potest .",
        "1379":"sed fores haé sonitu suo míhi moram obiciunt incommode.",
        "1380":"Neque fuit neque erit neque esse quemquam hominem in terra arbitror,",
        "1381":"quoi fides fidelitasque amicum erga aequiperet tuam;",
        "1382":"nam exaedificavisset me ex his aedibus, apsque te foret.",
        "1383":"Si quid amicum erga bene feci aut consului fideliter,",
        "1384":"non videor meruisse laudem, culpa caruisse arbitror.",
        "1385":"\n nam beneficium, homini proprium quod datur, † prosumpserit, \n ",
        "1386":"\n quod datum utendumst, id repetundi copiast quando velit. \n ",
        "1387":"Est ita ut tu dicis. sed ego hoc nequeo mirari satis,",
        "1388":"eum sororem despondisse suam in tam fortem familiam.",
        "1389":"Lysiteli quidem Philtonis filio.",
        "1390":"Enim me nominat.",
        "1391":"Familiam optumam occupavit.",
        "1392":"Quid ego cesso hos conloqui?",
        "1393":"sed maneam etiam opinor, namque hoc commodum orditur loqui.",
        "1394":"Vah.",
        "1396":"Oblitus intus dudum tibi sum dicere:",
        "1397":"modo mi advenienti nugator quidam occessit obviam,",
        "1398":"nimis pergraphicus sycophanta; is mille nummum se aureum",
        "1399":"meo datu tibi ferre et gnato Lesbonico aibat meo;",
        "1400":"quem ego nec qui esset noram, neque eum ante usquam conspexi prius.",
        "1401":"sed quid rides?",
        "1402":"Meo adlegatu venit, quasi qui aurum mihi",
        "1403":"ferret aps te, quod darem tuae gnatae dotem, ut filius",
        "1404":"tuos, quando illi a me darem, esse allatum id aps te crederet",
        "1405":"neu qui rem ipsam posset intellegere, et thensaurum tuom",
        "1406":"me esse penes, atque eum a me lege populi patrium posceret.",
        "1407":"Scite edepol.",
        "1408":"Megaronides communis hoc meus et tuos",
        "1409":"benevolens commentust.",
        "1410":"Quin conlaudo consilium et probo.",
        "1411":"Quid ego ineptus, dum sermonem vereor interrumpere,",
        "1412":"solus sto nec quod conatus sum agere ago? hominis conloquar.",
        "1413":"Quis hic est, qui huc ad nos incedit?",
        "1414":"Charmidem socerum suom",
        "1415":"Lysiteles salutat.",
        "1416":"Di dent tibi, Lysiteles, quae velis.",
        "1417":"Non ego sum salute dignus?",
        "1418":"Immo salve, Callicles;",
        "1419":"hunc priorem aequomst me habere: tunica propior palliost.",
        "1420":"Deos volo consilia vostra vobis recte vortere.",
        "1421":"Filiam meam tíbi desponsam esse audio.",
        "1422":"Nisi tu nevis.",
        "1423":"Immo haud nolo.",
        "1424":"Sponden ergo tuam gnatam uxorem mihi?",
        "1425":"Spondeo, et mille auri Philippum dotis.",
        "1426":"Dotem nil moror.",
        "1427":"Si illa tibi placet, placenda dos quoque est quam dat tibi.",
        "1428":"postremo quod vis non duces, nisi illud quod non vis feres.",
        "1429":"Ius hic orat.",
        "1430":"Impetrabit te advocato atque arbitro.",
        "1431":"istac lege filiam tuam spónden mi uxorem dari?",
        "1432":"Spondeo.",
        "1433":"Et ego spondeo ídem hoc.",
        "1434":"Oh salvete, adfines mei.",
        "1435":"Atque edepol sunt res, quas propter tibi tamen suscensui.",
        "1436":"Quid ego feci?",
        "1437":"Meum corrumpi quia perpessu's \n perpessus es \n \n filium.",
        "1438":"Si id mea voluntate factumst, est quod mihi suscenseas.",
        "1439":"sed sine me hoc aps te impetrare quod volo.",
        "1441":"Scies.",
        "1442":"si quid stulte fecit, ut ea missa facias omnia.",
        "1443":"quid quassas caput?",
        "1444":"Cruciatur cor mi, et metuo.",
        "1445":"Quidnam id est?",
        "1446":"Quom ille itast ut esse nolo, id crucior; metuo, si tibi",
        "1447":"denegem quod me oras, ne te leviorem erga me putes.",
        "1448":"non gravabor. faciam ita ut vis.",
        "1449":"Probus es. eo, ut illum evocem.",
        "1450":"Miserumst, male promerita, ut merita sunt, si ulcisci non licet.",
        "1451":"Aperite hoc, aperite propere et Lesbonicum, si domist,",
        "1452":"\n foras evocate: ita subitost propere quod eum conventum volo.",
        "1453":"Quis homo tam tumultuoso sonitu me excivit subito foras?",
        "1454":"Benevolens tuos atque amicus.",
        "1455":"Satine salve? dic mihi.",
        "1456":"Recte. tuom patrem rediisse salvom peregre gaudeo.",
        "1457":"Quis id ait?",
        "1458":"Ego.",
        "1459":"Tun vidisti?",
        "1460":"Et tute item videas licet.",
        "1461":"O pater, pater mi, salve.",
        "1462":"Salve multum, gnate mi.",
        "1463":"Si quid tibi, pater, laboris—",
        "1464":"Nihil evenit, ne time:",
        "1465":"bene re gesta salvos redeo—si tu modo frugi esse vis.",
        "1466":"haec tibi pactast Callicli huius filia.",
        "1467":"Ego ducam, pater,",
        "1468":"et eam et si quam aliam iubebis.",
        "1469":"Quamquam tibi suscensui,",
        "1470":"miseria una uni quidem hominist adfatim.",
        "1471":"Immo huic parumst,",
        "1472":"nam si pro peccatis centum ducat uxores, parumst.",
        "1473":"At iam posthac temperabo.",
        "1474":"Dicis, si facies modo.",
        "1475":"Numquid causaest quin uxorem cras domum ducam?",
        "1476":"\n optimumst. Licet.",
        "1477":"tu in perendinum paratus sis ut ducas.",
        "1478":"Plaudite."
    },
    "edition":"Plautus, Titus Maccius, creator; Leo, Friedrich, 1851-1914, editor",
    "englishTitle":"Trinummus",
    "source":"Perseus Digital Library",
    "originalTitle":"Trinummus",
    "original-urn":"urn:cts:latinLit:phi0119.phi019.perseus-lat2",
    "language":"latin",
    "sourceLink":"http://www.perseus.tufts.edu/hopper/",
    "urn":"urn:cts:latinLit:phi0119.phi019.perseus-lat2-simple"
}