{
    "meta":"book-chapter-section",
    "author":"paris, julius",
    "text":{
        "0":{
            "0":{
                "0":"\n Vrbis Romae exterarumque gentium facta simul \nac dicta memoratu digna, quae apud alios latius\ndiffusa sunt quam ut breuiter cognosci possint, ab\ninlustribus electa auctoribus digerere constitui, ut\ndocumenta sumere uolentibus longae inquisitionis labor \nabsit. nec mihi cuncta conplectendi cupido incessit: \nquis enim omnis aeui gesta modico uoluminum\nnumero conprehenderit, aut quis compos mentis\ndomesticae peregrinaeque historiae seriem felici\nsuperiorum stilo conditam uel adtentiore cura uel \npraestantiore facundia traditurum se sperauerit? te \nigitur huic coepto, penes quem hominum deorumque \nconsensus maris ac terrae regimen esse uoluit,\ncertissima salus patriae, Caesar, inuoco, cuius caelesti \nprouidentia uirtutes, de quibus dicturus sum,\nbenignissime fouentur, uitia seuerissime uindicantur: \nnam si prisci oratores ab Ioue optimo maximo bene \norsi sunt, si excellentissimi uates a numine aliquo \nprincipia traxerunt, mea paruitas eo iustius ad\nfauorem tuum decucurrerit, quo cetera diuinitas opinione \ncolligitur, tua praesenti fide paterno auitoque sideri \npar uidetur, quorum eximio fulgore multum\ncaerimoniis nostris inclitae claritatis accessit: reliquos \nenim deos accepimus, Caesares dedimus. et quoniam \ninitium a cultu deorum petere in animo est, de\ncondicione eius summatim disseram. \n"
            },
            "1":{
                "0":"\n DE RELIGIONE \n Maiores statas sollemnesque caerimonias\npontificum scientia, bene gerendarum rerum auctoritates \naugurum obseruatione, Apollinis praedictiones uatum \nlibris, portentorum depulsi one s Etrusca disciplina \nexplicari uoluerunt. prisco etiam instituto rebus\ndiuinis opera datur, cum aliquid conmendandum est, \nprecatione, cum exposcendum, uoto, cum soluendum, \ngratulatione, cum inquirendum uel extis uel sortibus, \ninpetrito, cum sollemni ritu peragendum, sacrificio, \nquo etiam ostentorum ac fulgurum denuntiationes \nprocurantur. \n Tantum autem studium antiquis non solum\nseruandae sed etiam amplificandae religionis fuit, ut \nflorentissima tum et opulentissima ciuitate decem \nprincipum filii senatus consulto singulis Etruriae \npopulis percipiendae sacrorum disciplinae gratia\ntraderentur, Cererique, quam more Graeco uenerari \ninstituerant, sacerdotem a Velia, cum id oppidum \nnondum ciuitatem accepisset, nomine Calliphanam \npeterent uel, ut alii dicunt, Calliphoenam , ne deae \nuetustis ritibus perita deesset antistes. \n Cuius cum in urbe pulcherrimum templum\nhaberent, Gracchano tumultu moniti Sibyllinis libris ut \nuetustissimam Cererem placarent, Hennam, quoniam \nsacra eius inde orta credebant, Xuiros ad eam\npropitiandam miserunt. item Matri deum saepe numero \nimperatores nostri conpotes uictoriarum suscepta \nuota Pessinuntem profecti soluerunt. \n",
                "1":"\n Metellus vero pontifex maximus Postumium \nconsulem eundemque flaminem Martialem ad bellum \ngerendum Africam petentem, ne a sacris discederet, \nmulta dicta urbem egredi passus non est,\nreligionique summum imperium cessit, quo d tuto se\nPostumius Martio certamini conmissurus non uidebatur \ncaerimoniis Martis desertis. \n",
                "2":"\n Laudabile duodecim fascium religiosum\nobsequium, laudabilior quattuor et XX in consimili \nre oboedientia: a Tiberio enim Graccho ad\ncollegium augurum litteris ex prouincia missis, quibus \nsignificabat se, cum libros ad sacra populi\npertinentes legeret, animaduertisse uitio tabernaculum \ncaptum comitiis consularibus, quae ipse fecisset, \neaque re ab auguribus ad senatum relata iussu eius \nC. Figulus e Gallia, Scipio Nasica e Corsica Romam \nredierunt et se consulatu abdicauerunt. \n",
                "3":"\n Consimili ratione P. Cloelius Siculus , M.\nCornelius Cethegus, C. Claudius propter exta parum \ncuriose admota deorum inmortalium aris uariis\ntemporibus bellisque diuersis flaminio abire iussi sunt \ncoactique etiam. \n",
                "4":"\n At Q. Sulpicio inter sacrificandum e capite \napex prolapsus idem sacerdotium abstulit,\noccentusque soricis auditus Fabio Maximo dictaturam, \nC. Flaminio magisterium equitum deponendi causam \npraebuit. \n",
                "5":"\n Adiciendum his quod P. Licinio pontifici \nmaximo uirgo Vestalis, quia quadam nocte parum \ndiligens ignis aeterni custos fuisset, digna uisa est \nquae flagro admoneretur. \n",
                "6":"\n Maximae uero uirginis Aemiliae discipulam \nextincto igne tutam ab omni reprehensione Vestae \nnumen praestitit. qua adorante, cum carbasum, \nquem optimum habebat, foculo inposuisset, subito \nignis emicuit. \n",
                "7":"\n Non mirum igitur, si pro eo imperio augendo \ncustodiendoque pertinax deorum indulgentia semper \nexcubuit, quo tam scrupulosa cura paruula quoque \nmomenta religionis examinari uidentur, quia \nnumquam remotos ab exactissimo cultu caerimoniarum \noculos habuisse nostra ciuitas existimanda est. in \nqua cum M. Marcellus quintum consulatum gerens \ntemplum Honori et Virtuti Clastidio prius, deinde \nSyracusis potitus nuncupatis debitum uotis\nconsecrare uellet, a collegio pontificum inpeditus est,\nnegante unam cellam duobus diis recte dicari: futurum \nenim, si quid prodigii in ea accidisset, ne\ndinosceretur utri rem diuinam fieri oporteret, nec duobus nisi \ncertis diis una sacrificari solere. ea pontificum\nadmonitione effectum est ut Marcellus separatis\naedibus Honoris ac Virtutis simulacra statueret, neque \naut collegio pontificum auctoritas amplissimi uiri aut \nMarcello adiectio inpensae inpedimento fuit quo\nminus religionibus suus tenor suaque obseruatio\nredderetur. \n",
                "8":"\n Obruitur tot et tam inlustribus consulatibus \nL. Furius Bibaculus exemplique locum uix post \nMarcellum inuenit, sed pii simul ac religiosi animi \nlaude fraudandus non est. qui praetor a patre suo \ncollegii Saliorum magistro iussus sex lictoribus \npraecedentibus arma ancilia tulit, quamuis\nuacationem huius officii honoris beneficio haberet: omnia \nnamque post religionem ponenda semper nostra\nciuitas duxit, etiam in quibus summae maiestatis\nconspici decus uoluit. quapropter non dubitauerunt\nsacris imperia seruire, ita se humanarum rerum futura \nregimen existimantia, si diuinae potentiae bene\natque constanter fuissent famulata. \n",
                "9":"\n Quod animi iudicium in priuatorum quoque \npectoribus uersatum est: urbe enim a Gallis capta, \ncum flamen Quirinalis uirginesque Vestales sacra \nonere partito ferrent, easque pontem sublicium \ntransgressas et cliuum, qui ducit ad Ianiculum, ascendere \nincipientes L. Albanius plaustro coniugem et\nliberos uehens aspexisset, propior publicae religioni \nquam priuatae caritati suis ut plaustro\ndescenderent inperauit atque in id uirgines et sacra inposita \nomisso coepto itinere Caere oppidum peruexit, ubi \ncum summa ueneratione recepta. grata memoria ad \nhoc usque tempus hospitalem humanitatem testatur: \ninde enim institutum est sacra caerimonias uocari, \nquia Caeretani ea infracto rei publicae statu perinde \nac florente sancte coluerunt. quorum agreste illud et \nsordidius plaustrum tempestiue capax cuiuslibet\nfulgentissimi triumphalis currus uel aequauerit gloriam \nuel antecesserit. \n",
                "10":"\n Eadem rei publicae tempestate C. Fabius \nDorsuo memorabile exemplum seruatae religionis \ndedit: namque Gallis Capitolium obsidentibus, ne \nstatum Fabiae gentis sacrificium interrumperetur, \ngabino ritu cinctus, manibus umerisque sacra\ngerens per medias hostium stationes in Quirinalem \ncollem peruenit. ubi omnibus sollemni more peractis \nin Capitolium prope diuina ueneratione uictricium \narmorum perinde uictor rediit. \n",
                "11":"\n Magna conseruandae religionis etiam P.\nCornelio Baebio Tamphilo consulibus apud maiores \nnostros acta cura est. si quidem in agro L. Petili \nscribae sub Ianiculo cultoribus terram altius\nuersantibus, duabus arcis lapideis repertis, quarum in altera \nscriptura indicabat corpus Numae Pompili fuisse, in \naltera libri reconditi erant Latini septem de iure \npontificum totidemque Graeci de disciplina\nsapientiae, Latinos magna diligentia adseruandos\ncurauerunt, Graecos, quia aliqua ex parte ad soluendam \nreligionem pertinere existimabantur, Q. Petilius \npraetor urbanus ex auctoritate senatus per\nuictimarios facto igni in conspectu populi cremauit:\nnoluerunt enim prisci uiri quidquam in hac adseruari \nciuitate, quo animi hominum a deorum cultu\nauocarentur. \n",
                "12":"\n Tarquinius autem rex M. Atilium\nduumuirum, quod librum secreta ri tu um ciuilium sacrorum \ncontinentem, custodiae suae conmissum corruptus \nPetronio Sabino describendum dedisset, culleo\ninsutum in mare abici iussit, idque supplicii genus \nmulto post parricidis lege inrogatum est, iustissime \nquidem, quia pari uindicta parentum ac deorum\nuiolatio expianda est. \n",
                "13":"\n Sed quae ad custodiam religionis adtinent, \nnescio an omnes M. Atilius Regulus praecesserit, qui \nex uictore speciosissimo insidiis Hasdrubalis et\nXantippi Lacedaemonii ducis ad miserabilem captiui\nfortunam deductus ac missus ad senatum populumque \nRomanum legatus, ut ex se et uno et sene conplures \nPoenorum iuuenes pensarentur, in contrarium dato \nconsilio Karthaginem petiit, non quidem ignarus ad \nquam crudeles quamque merito sibi infestos deos \nreuerteretur, uerum quia his iurauerat, si captiui \neorum redditi non forent, ad eos sese rediturum. \npotuerunt profecto dii inmortales efferatam mitigare \nsaeuitiam. ceterum, quo clarior esset Atilii gloria, \nKarthaginienses moribus suis uti passi sunt, tertio \nPunico bello religiosissimi spiritus tam crudeliter \nuexati urbis eorum interitu iusta exacturi piacula. \n",
                "14":"\n Quanto nostrae ciuitatis senatus uenerabilior \nin deos! qui post Cannensem cladem decreuit ne \nmatronae ultra tricesimum diem luctus suos\nextenderent, uti ab his sacra Cereris peragi possent, quia \nmaiore paene Romanarum uirium parte in\nexecrabili ac diro solo iacente nullius penates maeroris\nexpertes erant. itaque matres ac filiae coniugesque et \nsorores nuper interfectorum abstersis lacrimis\ndepositisque doloris insignibus candidam induere uestem \net aris tura dare coactae sunt. qua quidem\nconstantia optinendae religionis magnus caelestibus iniectus \nest rubor ulterius aduersus eam saeuiendi gentem, \nquae ne iniuriarum quidem acerbitate ab eorum \ncultu absterreri potuerit. \n",
                "15":"\n DE NEGLECTA RELIGIONE \n Creditum est Varronem consulem apud\nCannas cum Karthaginiensibus tam infeliciter dimicasse \nob iram Iunonis, quod, cum ludos circenses aedilis \nfaceret, in Iouis optimi maximi tensa eximia facie \npuerum histrionem ad exuuias tenendas posuisset. \nquod factum, post aliquot annos memoria repetitum, \nsacrificiis expiatum est. \n",
                "16":"\n Hercules quoque detractae religionis suae et \ngrauem et manifestam poenam exegisse traditur: nam \ncum Potitii sacrorum eius ritum, quem pro dono \ngenti eorum ab ipso adsignatum uelut hereditarium \noptinuerant, auctore Appio censore ad humile\nseruorum publicorum ministerium transtulissent, omnes, \nqui erant numero super XXX, puberes intra annum \nextincti sunt nomenque Potitium in XII familias \ndiuisum † prope interiit, Appius uero luminibus \ncaptus est. \n",
                "17":"\n Acer etiam sui numinis uindex Apollo, qui \nKarthagine a Romanis oppressa ueste aurea nudatus \nid egit ut sacrilegae manus inter fragmenta eius\nabscisae inuenirentur. \n",
                "18":"\n Nec minus efficax ultor contemptae religionis \nfilius quoque eius Aesculapius, qui consecratum \ntemplo suo lucum a Turullio praefecto Antonii ad \nnaues ei faciendas magna ex parte succisum ,\ninter ipsum nefarium ministerium deuictis partibus \nAntonii, imperio Caesaris morti destinatum\nTurullium manifestis numinis sui uiribus in eum locum, \nquem uiolauerat, traxit effecitque ut ibi potissimum \na militibus Caesarianis occisus eodem exitio et\neuersis iam arboribus poenas lueret et adhuc\nsuperantibus inmunitatem consimilis iniuriae pareret\nsuamque uenerationem, quam apud colentes maximam \nsemper habuerat, † dis multiplicauit. \n",
                "19":"\n Q. autem Fuluius Flaccus inpune non tulit, \nquod in censura tegulas marmoreas ex Iunonis\nLaciniae templo in aedem Fortunae equestris, quam \nRomae faciebat, transtulit: negatur enim post hoc \nfactum mente constitisse. quin etiam per summam \naegritudinem animi expirauit, cum ex duobus filiis \nin Illyrico militantibus alterum decessisse, alterum \ngrauiter audisset adfectum. cuius casu motus\nsenatus tegulas Locros reportandas curauit decretique \ncircumspectissima sanctitate inpium opus censoris \nretexuit: \n 8 \n",
                "20":"\n \ntam me hercule quam Plemini legati \nScipionis in thesauro Proserpinae spoliando\nsceleratam auaritiam iusta animaduersione uindicauit: cum \nenim eum uinctum Romam pertrahi iussisset, † qui \nante causae dictionem in carcere taeterrimo genere \nmorbi consumptus est, pecuniam dea eiusdem\nsenatus imperio et quidem summam duplicando\nrecuperauit. \n"
            },
            "2":{
                "0":"\n Quae, quod ad Plemini facinus pertinuit, \nbene a patribus conscriptis uindicata, quod ad\nuiolentas regis Pyrri sordes attinuerat, se ipsa potenter \natque efficaciter defendit: coactis enim Locrensibus \nex thesauro eius magnam illi pecuniam dare, cum \nonustus nefaria praeda nauigaret, ui subitae\ntempestatis tota cum classe uicinis deae litoribus inlisus \nest, in quibus pecunia incolumis reperta sanctissimi \nthesauri custodiae restituta est. \n",
                "1":"\n At non similiter Masinissa rex. cuius cum \npraefectus classis Melitam appulisset et aeque ex \nfano Iunonis dentes eburneos eximiae magnitudinis \nsublatos ad eum pro dono adtulisset, ut conperit unde \nessent aduecti, quinqueremi reportandos Melitam \ninque templo Iunonis conlocandos curauit, insculptos \ngentis suae litteris significantibus regem\nignorantem eos accepisse, libenter deae reddidisse. factum \n magis Masinissae animo quam Punico sanguini\nconueniens! \n",
                "2":"\n Quamquam quid attinet mores natione\nperpendi? in media barbaria ortus sacrilegium alienum \nrescidit: Syracusis genitus Dionysius tot sacrilegia \nsua, quot iam recognoscemus, iocosis dictis prosequi \nuoluptatis loco duxit: fano enim Proserpinae\nspoliato Locris, cum per altum secundo uento classe \nueheretur, ridens amicis 'uidetisne' ait 'quam bona \nnauigatio ab ipsis dis inmortalibus sacrilegis\ntribuatur?' detracto etiam Ioui Olympio magni ponderis \naureo amiculo, quo eum tyrannus Gelo e manubiis \nKarthaginiensium ornauerat, iniectoque ei laneo\npallio dixit aestate graue esse aureum amiculum, hieme \nfrigidum, laneum autem ad utrumque tempus anni \naptius. idem Epidauri Aesculapio barbam auream \ndemi iussit, quod adfirmaret non conuenire patrem \nApollinem inberbem, ipsum barbatum conspici. idem \nmensas argenteas atque aureas e fanis sustulit,\nquodque in his more Graeciae scriptum erat bonorum \ndeorum eas esse, uti se bonitate eorum praedicauit. \nidem Victorias aureas et pateras et coronas, quae \nsimulacrorum porrectis manibus sustinebantur,\ntollebat et eas se accipere, non auferre dicebat, perquam \nstultum esse argumentando, a quibus bona precamur, \nab his porrigentibus nolle sumere. qui, tametsi\ndebita supplicia non exsoluit, dedecore tamen fili\nmortuus poenas pependit, quas uiuus effugerat: lento enim \ngradu ad uindictam sui diuina procedit ira\ntarditatemque supplicii grauitate pensat. \n",
                "3":"\n In quam ne incideret Timasitheus\nLiparitanorum princeps † consilio sibi aliter atque uniuersae \npatriae utili prouidit exemplo: excepta namque in \nfreto a ciuibus suis piraticam exercentibus magni \nponderis aurea cratera, quam Romani Pythio\nApollini decimarum nomine dicauerant, incitato ad eam \npartiendam populo, ut comperit \n"
            },
            "3":{
                "0":"\n Deiotaro uero regi omnia fere auspicato\ngerenti salutaris aquilae conspectus fuit, qua uisa\nabstinuit se ab eius tecti usu, quod nocte insequenti \nruina solo aequatum est. \n"
            },
            "4":{
                "0":"\n DE OMINIBVS \n Ominum etiam obseruatio aliquo contactu\nreligioni innexa est, quoniam non fortuito motu, sed \ndiuina prouidentia constare creduntur. quae effecit ut \nurbe a Gallis disiecta, deliberantibus patribus\nconscriptis utrum Veios migrarent an sua moenia\nrestituerent, forte eo tempore praesidio cohortibus\nredeuntibus centurio in comitio exclamaret 'signifer, \nstatue signum, hic optime manebimus': ea enim uoce \naudita senatus accipere se omen respondit e\nuestigioque Veios transeundi consilium omisit. quam \npaucis uerbis de domicilio futuri summi imperii\nconfirmata est condicio! credo indignum diis\nexistimantibus prosperrimis auspiciis Romanum nomen ortum \nVeientanae urbis appellatione mutari inclitaeque\nuictoriae decus modo abiectae urbis ruinis infundi. \n",
                "1":"\n Huius tam praeclari operis auctor Camillus, \ncum esset precatus ut, si cui deorum nimia felicitas \npopuli Romani uideretur, eius inuidia suo aliquo \nincommodo satiaretur, subito lapsu decidit. quod omen \nad damnationem, qua postea oppressus est,\npertinuisse uisum est. merito autem de laude inter se \nuictoria et pia precatio amplissimi uiri certauerint: \naeque enim uirtutis est et bona patriae auxisse et \nmala in se transferri uoluisse. \n",
                "2":"\n Quid illud, quod L. Paulo consuli euenit, quam \nmemorabile! cum ei sorte obuenisset ut bellum cum \nrege Perse gereret et domum e curia regressus\nfiliolam suam nomine Tertiam, quae tum erat admodum \nparuula, osculatus tristem animaduerteret,\ninterrogauit quid ita eo uultu esset. quae respondit Persam \nperisse. decesserat autem catellus, quem puella in \ndeliciis habuerat, nomine Persa. arripuit igitur omen \nPaulus exque fortuito dicto quasi certam spem \nclarissimi triumphi animo praesumpsit. \n",
                "3":"\n At Caecilia Metelli, dum sororis filiae, adultae \naetatis uirgini, more prisco nocte concubia nuptiale \npetit omen, ipsa fecit: nam cum in sacello quodam \neius rei gratia aliquamdiu persedisset nec aliqua \nulla uox proposito congruens esset audita, fessa \nlonga standi mora puella rogauit materteram ut sibi \npaulisper locum residendi adcommodaret. cui illa \n'ego uero' inquit 'libenter tibi mea sede cedo'. \nquod dictum ab indulgentia profectum ad certi \nominis processit euentum, quoniam Metellus non ita \nmulto post mortua Caecilia uirginem, de qua loquor, \nin matrimonium duxit. \n",
                "4":"\n C. autem Mario obseruatio ominis procul\ndubio saluti fuit, quo tempore hostis a senatu iudicatus \nin domum Fanniae Minturnis custodiae causa\ndeductus est. animaduertit enim asellum, cum ei\npabulum obiceretur, neglecto eo ad aquam procurrentem. \nquo spectaculo deorum prouidentia quod sequeretur \noblatum ratus, alioquin etiam interpretandarum\nreligionum peritissimus, a multitudine, quae ad opem \nilli ferendam confluxerat, inpetrauit ut ad mare\nperduceretur ac protinus nauiculam conscendit eaque \nin Africam peruectus arma Sullae uictricia effugit. \n",
                "5":"\n Pompeius uero Magnus in acie Pharsalica \nuictus a Caesare, fuga quaerens salutem cursum in \ninsulam Cyprum, ut aliquid in ea uirium contraheret, \nclasse direxit adpellensque ad oppidum Paphum\nconspexit in litore speciosum aedificium\ngubernatoremque interrogauit quod ei nomen esset. qui respondit \n *katwbasi/leia uocari. quae uox spem eius quae \nquantulamcumque restabat conminuit, neque id \ndissimulanter tulit: auertit enim oculos ab illis \ntectis ac dolorem, quem ex diro omine ceperat,\ngemitu patefecit. \n",
                "6":"\n M. etiam Bruti dignus admisso parricidio \neuentus omine designatus est, si quidem post illud \nnefarium opus natalem suum celebrans, cum\nGraecum uersum expromere uellet, ad illud potissimum \nHomericum referendum animo tetendit: \n a)lla/ me *moi=r' o)loh\\ kai\\ *lhtou=s e)/ktanen ui(o/s , \nqui deus Philippensi acie a Caesare et Antonio signo \ndatus in eum tela conuertit. \n",
                "7":"\n Consentaneo uocis iactu C. Cassii aurem \nfortuna peruellit, quem orantibus Rhodiis ne ab eo \ncunctis deorum simulacris spoliarentur, Solem a se \nrelinqui respondere uoluit, ut rapacissimi uictoris \ninsolentiam dicti tumore protraheret abiectumque \nMacedonica pugna non effigiem Solis, quam\ntantummodo supplicibus cesserat, sed ipsum solem re uera \nrelinquere cogeret. \n",
                "8":"\n Adnotatu dignum illud quoque omen, sub quo \nPetilius consul in Liguria bellum gerens occiderit: \nnam cum montem, cui Leto cognomen erat,\noppugnaret interque adhortationem militum dixisset\n'hodie ego Letum utique capiam', inconsideratius\nproeliando fortuitum iactum uocis leto suo confirmauit. \n"
            },
            "5":{
                "0":"\n Adici nostris duo eiusdem generis\nalienigena exempla non absurde possunt. Sami\nPrienensibus auxilium aduersus Caras inplorantibus\nadrogantia instincti pro classe et exercitu sibullam eis \nderisus gratia miserunt. quam illi uelut diuinitus \ndatum praesidium interpretati libenter receptam \nuera fatorum praedictione uictoriae ducem\nhabuerunt. \n",
                "1":"\n Ne Apolloniatae quidem paenitentiam egerunt, \nquod, cum bello Illyrico pressi Epidamnios ut sibi \nopem ferrent orassent atque illi flumen uicinum \nmoenibus suis nomine Aeantem in adiutorium eorum \nsese mittere dixissent, 'accipimus quod datur'\nresponderunt eique primum in acie locum perinde ac \nduci adsignarunt: ex insperato enim superatis\nhostibus successum suum omini acceptum referentes et \ntunc Aeanti ut deo immolauerunt et deinceps\nomnibus proeliis duce uti instituerunt. \n"
            },
            "6":{
                "0":"\n DE PRODIGIIS \n Prodigiorum quoque, quae aut secunda aut\naduersa acciderunt, debita proposito nostro relatio est.",
                "1":"\n Seruio Tullio etiam tum puerulo dormienti \ncirca caput flammam emicuisse domestico rum oculi \nadnotauerunt. quod prodigium Anci regis Marci \nuxor Tanaquil admirata, serua natum in modum \nfilii educauit et ad regium fastigium euexit. \n",
                "2":"\n Aeque felicis euentus illa flamma, quae ex L. \nMarci ducis duorum exercituum, quos interitus \nPubli et Gnaei Scipionum in Hispania debilitauerat, \ncapite contionantis eluxit: namque eius aspectu\npauidi adhuc milites pristinam recuperare fortitudinem \nadmoniti VIII et XXX milibus hostium caesis\nmagnoque numero in potestatem redacto bina castra\nPunicis opibus referta ceperunt. \n",
                "3":"\n Item, cum bello acri et diutino Veientes a\nRomanis intra moenia conpulsi capi non possent, eaque \nmora non minus obsidentibus quam obsessis \nintolerabilis uideretur, exoptatae uictoriae iter miro\nprodigio di inmortales patefecerunt: subito enim\nAlbanus lacus neque caelestibus auctus imbribus neque \ninundatione ullius amnis adiutus solitum stagni\nmodum excessit. cuius rei explorandae gratia legati ad \nDelphicum oraculum missi rettulerunt praecipi\nsortibus ut aquam eius lacus emissam per agros\ndiffunderent: sic enim Veios uenturos in potestatem\npopuli Romani. quod prius quam legati renuntiarent, \naruspex Veientium a milite nostro, quia domestici \ninterpretes deerant, raptus et in castra perlatus\nfuturum dixerat. ergo senatus duplici praedictione \nmonitus eodem paene tempore et religioni paruit et \nhostium urbe potitus est. \n",
                "4":"\n Nec parum prosperi successus quod sequitur. \nL. Sulla consul sociali bello, cum in agro Nolano \nante praetorium immolaret, subito ab ima parte arae \nprolapsam anguem prospexit. qua uisa Postumi\naruspicis hortatu continuo exercitum in expeditionem \neduxit ac † fortissima Samnitium castra cepit. quae \nuictoria futurae eius amplissimae potentiae gradus \net fundamentum extitit. \n",
                "5":"\n Praecipuae admirationis etiam illa prodigia, \nquae C. Volumnio Ser. Sulpicio consulibus in urbe \nnostra inter initia motusque bellorum acciderunt: \nbos namque mugitu suo in sermonem humanum\nconuerso nouitate monstri audientium animos exterruit. \ncarnis quoque in modum nimbi dissipatae partes \nceciderunt, quarum maiorem numerum praepetes\ndiripuerunt aues, reliquum humi per aliquot dies neque \nodore taetro neque deformi aspectu mutatum iacuit. \n Eiusdem generis monstra alio tumultu credita \nsunt: puerum infantem semenstrem in foro boario \ntriumphum clamasse , alium cum elephantino capite \nnatum, in Piceno lapidibus pluisse, in Gallia lupum \nuigili e uagina gladium abstulisse, in Sardinia scuta \nduo sanguinem sudasse, Antii metentibus cruentas \nspicas in corbem decidisse, Caerites aquas sanguine \nmixtas fluxisse. bello etiam Punico secundo constitit \nCn. Domiti bouem dixisse 'caue tibi, Roma'. \n",
                "6":"\n C. autem Flaminius inauspicato consul\ncreatus cum apud lacum Trasimennum cum Hannibale \nconflicturus conuelli signa iussisset, lapso equo super \ncaput eius humi prostratus est nihilque eo prodigio \ninhibitus, signiferis negantibus signa moueri sua \nsede posse, malum, ni ea continuo effodissent,\nminatus est. uerum huius temeritatis utinam sua tantum, \nnon etiam populi Romani maxima clade poenas\npependisset! in ea namque acie xv Romanorum caesa, \n vi capta, x fugata sunt. consulis obtruncati\ncorpus ad funerandum ab Hannibale quaesitum, qui, \nquantum in ipso fuerat, Romanum sepelierat\nimperium. \n",
                "7":"\n Flamini autem praecipitem audaciam C.\nHostilius Mancinus uaesana perseuerantia subsequitur. \ncui consuli in Hispaniam ituro haec prodigia\nacciderunt: cum Lauinii sacrificium facere uellet, pulli \ncauea emissi in proximam siluam fugerunt\nsummaque diligentia quaesiti reperiri nequiuerunt. cum ab \nHerculis portu, quo pedibus peruenerat, nauem\nconscenderet, talis uox sine ullo auctore ad aures eius \nperuenit, 'Mancine, mane'. qua territus, cum itinere \nconuerso Genuam petisset et ibi scapham esset\ningressus, anguis eximiae magnitudinis uisus e\nconspectu abiit. ergo prodigiorum numerum numero \ncalamitatium aequauit, infelici pugna, turpi foedere, \ndeditione funesta. \n",
                "8":"\n Minus miram in homine parum considerato \ntemeritatem Ti. Gracchi grauissimi ciuis tristis\nexitus et prodigio denuntiatus nec euitatus consilio\nfacit: consul enim cum in Lucanis sacrificaret, angues \nduae ex occulto prolapsae repente hostiae, quam\nimmolauerat, adeso iocinore in easdem se latebras\nretulerunt. ob id deinde factum instaurato sacrificio \nidem prodigii euenit. tertia quoque caesa uictima \ndiligentiusque adseruatis extis neque adlapsus\nserpentium arceri neque fuga inpediri potuit. quod \nquamuis aruspices ad salutem imperatoris pertinere \ndixissent, Gracchus tamen non cauit ne perfidi\nhospitis sui Flaui insidiis in eum locum deductus, in \nquo Poenorum dux Mago cum armata manu\ndelituerat, inermis occideretur. \n",
                "9":"\n Et consulatus collegium et erroris societas et \npar genus mortis a Ti. Graccho ad M. Marcelli\nmemoriam me trahit. is captarum Syracusarum et\nHannibalis ante Nolana moenia a se primum fugere coacti \ngloria inflammatus, cum summo studio niteretur ut \nPoenorum exercitum aut in Italia prosterneret aut \nItalia pelleret, sollemnique sacrificio uoluntates\ndeorum exploraret, quae prima hostia ante foculum\ncecidit, eius iecur sine capite inuentum est, proxima \ncaput iocinoris duplex habuit. quibus inspectis\naruspex tristi uultu non placere sibi exta, quia\nsecundum truncata laeta apparuissent, respondit. ita \nmonitus M. Marcellus ne quid temere conaretur,\ninsequenti nocte speculandi gratia cum paucis egredi \nausus, a multitudine hostium in Bruttis\ncircumuentus aeque magnum dolorem ac detrimentum patriae \ninteritu suo attulit. \n",
                "10":"\n Nam Octauius consul dirum omen\nquemadmodum timuit, ita uitare non potuit: e simulacro \nenim Apollinis per se abrupto capite et ita infixo \nhumi, ut auelli nequiret, armis cum collega suo\ndissidens Cinna praesumpsit animo ea re significari \nexitium suum inque metus augurium tristi fine uitae \nincidit, ac tum demum immobile dei caput terra \nrefigi potuit. \n",
                "11":"\n Non sinit nos M. Crassus, inter grauissimas \nRomani imperii iacturas numerandus, hoc loco de se \nsilentium agere, plurimis et euidentissimis ante\ntantam ruinam monstrorum pulsatus ictibus. ducturus \nerat a Carris aduersus Parthos exercitum. pullum \nei traditum est paludamentum, cum in proelium \nexeuntibus album aut purpureum dari soleat. maesti \net taciti milites ad principia conuenerunt, qui uetere \ninstituto cum clamore alacri adcurrere debebant. \naquilarum altera uix conuelli a primo pilo potuit,\naltera aegerrime extracta in contrariam ac ferebatur \npartem se ipsa conuertit. magna haec prodigia, sed \n et illae clades aliquanto maiores, tot pulcherrimarum \nlegionum interitus, tam multa signa hosti li bus\nintercepta manibus, tantum Romanae militiae decus\nbarbarorum obtritum equitatu, optimae indolis filii \ncruore paterni respersi oculi, corpus imperatoris\ninter promiscuas cadauerum strues auium ferarumque \nlaniatibus obiectum. uellem quidem placidius, † sed \nquod relatu uerum est. sic deorum spreti monitus \nexcandescunt, sic humana consilia castigantur, ubi \nse caelestibus praeferunt. \n",
                "12":"\n Cn. etiam Pompeium Iuppiter omnipotens \nabunde monuerat ne cum C. Caesare ultimam belli \nfortunam experiri contenderet, egresso a Dyrrachio \naduersa agmini eius fulmina iaciens, examinibus \napium signa obscurando, subita tristitia implicatis \nmilitum animis, nocturnis totius exercitus\nterroribus, ab ipsis altaribus hostiarum fuga. sed\ninuictae leges necessitudinis pectus alioquin procul \namentia remotum prodigia ista iusta aestimatione \nperpendere passae non sunt. itaque, dum illa eleuat, \nauctoritatem amplissimam et opes priuato fastigio \nexcelsiores omniaque ornamenta, quae ab ineunte \nadulescentia ad inuidiam usque contraxerat, spatio \nunius diei confregit. quo constat in delubris deum \nsua sponte signa conuersa, militarem clamorem\nstrepitumque armorum adeo magnum Antiochiae et\nPtolemaide auditum, ut in muros concurreretur, sonum \ntympanorum Pergami abditis delubri editum,\npalmam uiridem Trallibus in aede Victoriae sub\nCaesaris statua inter coagmenta lapidum iustae\nmagnitudinis enatam. quibus apparet caelestium numen et \nCaesaris gloriae fauisse et Pompei errorem inhibere \nuoluisse. \n",
                "13":"\n Tuas aras tuaque sanctissima templa, diue \nIuli, ueneratus oro ut propitio ac fauenti numine \ntantorum casus uirorum sub tui exempli praesidio \nac tutela delitescere patiaris: te enim accepimus eo \ndie, quo purpurea ueste uelatus aurea in sella\nconsedisti, ne maximo studio senatus exquisitum et\ndelatum honorem spreuisse uidereris, priusquam\nexoptatum ciuium oculis conspectum tui offerres, cultui \nreligionis, in quam mox eras transiturus, uacasse \nmactatoque opimo boue cor in extis non repperisse, \nac responsum tibi ab Spurinna aruspice pertinere id \nsignum ad uitam et consilium tuum, quod utraque \nhaec corde continerentur. erupit deinde eorum\nparricidium, qui, dum te hominum numero subtrahere \nuolunt, deorum concilio adiecerunt. \n"
            },
            "7":{
                "0":"\n Claudatur hoc exemplo talium\nostentorum domestica relatio, ne, si ulterius Romana\nadprehendero, e caelesti templo ad priuatas domos non \n† consentaneos usus transtulisse uidear. adtingam \nigitur externa, quae Latinis litteris inserta, ut\nauctoritatis minus habent, ita aliquid gratae uarietatis\nadferre possunt. \n In exercitu Xerxis, quem † aduersus prouinciam \nGraeciam contraxerat, equae partu leporem editum \nconstat. quo genere monstri tanti apparatus\nsignificatus est euentus: nam qui mare classibus, terram \npedestri et fugax animal pauido regressu regnum \nsuum repetere est coactus. \n Eidem montem Athon uix tandem transgresso, \npriusquam Athenas deleret, Lacedaemonis\ninuadendae consilium agitanti admirabile inter cenam\nprodigium incidit: infusum namque paterae eius uinum \nin sanguinem, nec semel sed iterum et tertio\nconuersum est. qua de re consulti magi monuerunt ut se \nab incepto proposito abstineret: et si quod uestigium \nin uaecordi pectore sensus fuisset, ante de\nLeonida et † a caesare Spartanis abunde monitum. \n",
                "1":"\n Midae uero, cuius imperio Phrygia fuit\nsubiecta, puero dormienti formicae in os grana tritici \ncongesserunt. parentibus deinde eius corsus\nprodigium tenderet explorantibus augures responderunt \nomnium illum mortalium futurum ditissimum. nec \nuana praedictio extitit: nam Midas cunctorum paene \nregum opes abundantia pecuniae antecessit\ninfantiaeque incunabula uili deorum munere donata\nonustis auro atque argento gazis pensauit. \n",
                "2":"\n Formicis Midae iure meritoque apes Platonis \npraetulerim: illae enim caducae ac fragilis, hae\nsolidae et aeternae felicitatis indices extiterunt,\ndormientis in cunis paruuli labellis mel inserendo. qua \nre audita prodigiorum interpretes singularem eloquii \nsuauitatem ore eius emanaturam dixerunt. ac mihi \nquidem illae apes non montem Hymettium tymi flore \nredolentem, sed Musarum Heliconios colles omni \ngenere doctrinae uirentis dearum instinctu depastae \nmaximo ingenio dulcissima summae eloquentiae\ninstillasse uidentur alimenta. \n"
            },
            "8":{
                "0":"\n DE SOMNIIS \n Sed quoniam diuitem Midae disertumque\nPlatonis somnum adtigi, referam quam certis\nimaginibus multorum quies adumbrata sit. quem locum unde \npotius ordiar quam a diui Augusti sacratissima\nmemoria? eius medico Artorio somnum capienti nocte, \nquam dies insecutus est, quo in campis Philippiis \nRomani inter se exercitus concurrerunt, Mineruae \nspecies oborta praecepit ut illum graui morbo\nimplicitum moneret ne propter aduersam ualitudinem\nproximo proelio non interesset. quod cum Caesar\naudisset, lectica se in aciem deferri iussit. ubi dum \nsupra uires corporis pro adipiscenda uictoria\nexcubat, castra eius a Bruto capta sunt. quid ergo aliud \nputamus quam diuino numine effectum ne\ndestinatum iam immortalitati caput indignam caelesti\nspiritu fortunae uiolentiam sentiret? \n",
                "1":"\n Augustum uero praeter naturalem animi in \nomnibus rebus subtiliter perspiciendis uigorem etiam \nrecens et domesticum exemplum ut Artori somnio \nobtemperaret admonuit: audiuerat enim diui Iuli \npatris sui uxorem Calpurniam nocte, quam is\nultimam in terris egit, in quiete uidisse multis eum\nconfectum uulneribus in suo sinu iacentem, somnique \natrocitate uehementer exterritam rogare non\ndestitisse ut proximo die curia se abstineret. at illum, ne \nmuliebri somnio motus id fecisse existimaretur,\nsenatum, in quo ei parricidarum manus adlatae sunt, \nhabere contendisse. † non est inter patrem et filium \nullius rei conparationem fieri praesertim\ndiuinitatis fastigio iunctos, sed iam alter operibus suis\naditum sibi ad caelum struxerat, alteri longus adhuc \nterrestrium uirtutum orbis restabat. quapropter ab \nhoc tantummodo im pendentem mutationem status\ncognosci, ab illo etiam differri dii immortales uoluerunt, \nut aliud caelo decus daretur, aliud promitteretur. \n",
                "2":"\n Illud etiam somnium et magnae admirationis \net clari exitus, quod eadem nocte duo consules P. \nDecius Mus et T. Manlius Torquatus Latino bello \ngraui ac periculoso non procul a Vesuui montis\nradicibus positis castris uiderunt: utrique enim\nquaedam per quietem species praedixit ex altera acie \nimperatorem, ex altera exercitum diis Manibus\nmatrique Terrae deberi: utrius autem dux copias\nhostium superque eas sese ipsum deuouisset, uictricem \nabituram. id luce proxima consulibus sacrificio uel \nexpiaturis, si posset auerti, uel, si certum deorum \netiam monitu uisum foret, exsecuturis hostiarum \nexta somnio congruerunt, conuenitque inter eos, \ncuius cornu prius laborare coepisset, ut is capite suo \nfata patriae lueret. quae neutro reformidante\nDecium depoposcerunt. \n",
                "3":"\n Sequitur aeque ad publicam religionem\npertinens somnium. cum plebeis quidam ludis pater\nfamilias per circum Flaminium, prius quam pompa\ninduceretur, seruum suum uerberibus mulcatum sub \nfurca ad supplicium egisset, T . Latinio homini ex \nplebe Iuppiter in quiete praecepit ut consulibus\ndiceret sibi praesultorem ludis circensibus proximis \nnon placuisse: quae res nisi adtenta ludorum\ninstauratione expiata esset, secuturum non mediocre \nurbis periculum. ille ueritus ne cum aliquo incommodo \nsuo religione summum implicaret imperium,\nsilentium egit, e uestigioque filius eius subita ui morbi \ncorreptus interiit. ipse etiam per quietem ab eodem \ndeo interrogatus an satis magnam poenam neglecti \nimperii sui pependisset, in proposito perseuerans \ndebilitate corporis solutus est ac tum demum ex \nconsilio amicorum lecticula ad tribunal consulum et \ninde ad senatum perlatus ordine totius casus sui\nexposito magna cum omnium admiratione recuperata \nmembrorum firmitate pedibus domum rediit. \n",
                "4":"\n Ac ne illud quidem inuoluendum silentio.\ninimicorum conspiratione urbe pulsus M. Cicero, cum \nin uilla quadam campi Atinatis deuersaretur, animo \nin somnum profuso per loca deserta et inuias\nregiones uaganti sibi C. Marium consulatus ornatum\ninsignibus putauit obuium factum, interrogantem eum \nquid ita tam tristi uultu incerto itinere ferretur. \naudito deinde casu, quo conflictabatur, conprehendisse \ndexteram suam ac se proximo lictori in\nmonumentum ipsius ducendum tradidisse, quod diceret ibi \nesse ei laetioris status spem repositam. nec aliter \neuenit: nam in aede Iouis Mariana senatus\nconsultum de reditu est eius factum. \n",
                "5":"\n C. autem Graccho inminentis casus atrocitas \npalam atque aperte per quietem denuntiata est: \nsomno enim pressus Tiberii Gracchi fratris effigiem \nuidit dicentis sibi nulla ratione eum uitare posse ne \neo fato non periret, quo ipse occidisset. id ex Graccho \nprius quam tribunatum, in quo fraternum exitum\nhabuit, iniret multi audierunt. Caelius etiam certus \nRomanae historiae auctor sermonem de ea re ad \nsuas aures illo adhuc uiuo peruenisse scribit. \n",
                "6":"\n Vincit huiusce somni dirum aspectum quod \ninsequitur. apud Actium M. Antonii fractis opibus \nCassius Parmensis, qui partes eius secutus fuerat, \nAthenas confugit. ubi concubia nocte cum\nsollicitudinibus et curis mente sopita in lectulo iaceret,\nexistimauit ad se uenire hominem ingentis\nmagnitudinis, coloris nigri, squalidum barba et capillo inmisso, \ninterrogatumque quisnam esset respondisse kako\\n \ndai/mona . perterritus deinde taetro uisu et nomine \nhorrendo seruos inclamauit sciscitatusque est ecquem \ntalis habitus aut intrantem cubiculum aut\nexeuntem uidissent. quibus adfirmantibus neminem illuc \naccessisse, iterum se quieti et somno dedit, atque\neadem animo eius obuersata species est. itaque fugato \nsomno lumen intro ferri iussit puerosque a se\ndiscedere uetuit. inter hanc noctem et supplicium capitis, \nquo eum Caesar adfecit, paruulum admodum\ntemporis intercessit. \n",
                "7":"\n Propioribus tamen, ut ita dicam, lineis Haterii \nRufi equitis Romani somnium certo euentu\nadmotum est. qui, cum gladiatorium munus Syracusis \nederetur, inter quietem retiari se manu confodi\nuidit idque postero die in spectaculo consessoribus \nnarrauit. incidit deinde ut proximo ab equite loco \nretiarius cum murmillone introduceretur. cuius cum \nfaciem uidisset, isdem dixit ab illo retiario trucidari \nputasse protinusque inde discedere uoluit. illi\nsermone suo metu eius discusso causam exitii misero \nattulerunt: retiarius enim in eum locum conpulso \nmurmillone et abiecto, dum iacentem ferire conatur, \ntraiectum gladio Haterium interemit. \n"
            },
            "9":{
                "0":"\n Hannibalis quoque ut detestandum\nRomano sanguini, ita certae praedictionis somnium, \ncuius non uigiliae tantum sed etiam ipsa quies\nhostilis imperio nostro fuit: hausit enim proposito et \nuotis suis conuenientem imaginem existimauitque \nmissum sibi ab Ioue mortali specie excelsiorem \niuuenem inuadendae Italiae ducem. cuius monitu \nprimo uestigia nullam in partem deflexis secutus\noculis, mox humani ingenii prona uoluntate uetita\nscrutandi pone respiciens animaduertit inmensae\nmagnitudinis serpentem concitato impetu omne, quidquid \nobuium fuerat, proterentem postque eam magno \ncum caeli fragore erumpentes nimbos lucemque\ncaliginosis inuolutam tenebris. adtonitus deinde\nquidnam id esset monstri et quid portenderet\ninterrogauit. hic dux 'Italiae uides' inquit 'uastitatem: \nproinde sile et cetera tacitis permitte fatis'. \n",
                "1":"\n Quam bene Macedoniae rex Alexander per \nquietem uisa imagine praemonitus erat ut uitae suae \ncustos esset diligentior, si eum cauendi etiam\npericuli consilio fortuna instruere uoluisset: namque \nCassandri pestiferam sibi dexteram somnio prius\ncognouit quam exitu sensit: existimauit enim ab illo \nse interfici, cum eum numquam uidisset. interposito \ndeinde tempore postquam in conspectum uenit,\nnocturni metus patefacta imagine, ut Antipatri filium \nesse cognouit, adiecto uersu Graeco, qui fidem\nsomniorum eleuat, praeparati iam aduersus caput suum \nueneficii, quo occidisse Cassandri manu creditur,\nsuspicionem animo repulit. \n",
                "2":"\n Longe indulgentius dii in poeta Simonide, \ncuius salutarem inter quietem admonitionem consilii \nfirmitate roborarunt: is enim, cum ad litus nauem \nappulisset inhumatumque corpus iacens sepulturae \nmandasset, admonitus ab eo ne proximo die\nnauigaret, in terra remansit. qui inde soluerant, fluctibus \net procellis in conspectu eius obruti sunt: ipse \nlaetatus est, quod uitam suam somnio quam naui credere \nmaluisset. memor autem beneficii elegantissimo\ncarmine aeternitati consecrauit, melius illi et\ndiuturnius in animis hominum sepulcrum constituens quam \nin desertis et ignotis harenis struxerat. \n",
                "3":"\n Efficax et illa quietis imago, quae Croesi regis \nanimum maximo prius metu, deinde etiam dolore \nconfecit: nam e duobus filiis et ingeni agilitate et \ncorporis dotibus praestantiorem imperiique\nsuccessioni destinatum Atym existimauit ferro sibi ereptum. \nitaque quidquid ad euitandam denuntiatae cladis \nacerbitatem pertinebat, nulla ex parte patria cura \ncessauit aduertere. solitus erat iuuenis ad bella\ngerenda mitti, domi retentus est: habebat\narmamentarium omnis generis telorum copia refertum, id\nquoque amoueri iussum: gladio cinctis comitibus utebatur, \nuetiti sunt propius accedere. necessitas tamen\naditum luctui dedit: cum enim ingentis magnitudinis \naper Olympi montis culta crebra cum agrestium \nstrage uastaret inusitatoque malo regium inploratum \nesset auxilium, filius a patre extorsit ut ad eum\nopprimendum mitteretur, eo quidem facilius, quod non \ndentis sed ferri saeuitia in metu reponebatur. uerum \ndum acri studio interficiendi suem omnes sunt\nintenti, pertinax casus inminentis uiolentia lanceam \npetendae ferae gratia missam in eum detorsit et \nquidem eam potissimum dextram nefariae caedis \ncrimine uoluit aspergi, cui tutela filii a patre\nmandata erat, quamque Croesus inprudentis homicidii \nsanguine uiolatam hospitalis ueritus deos\nsupplicem sacrificio expiauerat. \n",
                "4":"\n Ne Cyrus quidem superior inuictae fatorum \nnecessitatis paruulum argumentum est. cuius ortus \nad imperium totius Asiae spectantis maternus auus \nAstyages duo praenuntios somnii frustra discutere \ntemptauit, Mandanen filiam suam, quod in quiete \nuiderat urinam eius omnes Asiaticas gentes\ninundasse, non Medorum excellentissimo, ne in eius\nfamiliam regni decus transferretur, sed Persarum\nmodicae fortunae uiro conlocando natumque Cyrum \nexponi iubendo, quia similiter quietis temporibus \nexistimauerat genitali parte Mandanes e natam uitem \neo usque creuisse, donec cunctas dominationis suae \npartes inumbraret: frustratus est enim se ipse\nnepotis felicitatem caelestium iudicio destinatam\nhumanis consiliis inpedire conando. \n",
                "5":"\n Intra priuatum autem habitum Dionysio\nSyracusano adhuc se continente Himerae quaedam non \nobscuri generis femina inter quietem opinione sua \ncaelum conscendit atque ibi dem deorum omnium \nlustratis sedibus animaduertit praeualentem uirum \nflaui coloris, lentiginosi oris, ferreis catenis uinctum, \nIouis solio pedibusque subiectum, interrogatoque\niuuene, quo considerandi caeli duce fuerat usa,\nquisnam esset, audiit illum Siciliae atque Italiae dirum \nesse fatum solutumque uinculis multis urbibus\nexitio futurum. quod somnium postero die sermone \nuulgauit. postquam deinde Dionysium inimica\nSyracusarum libertati capitibusque insontium infesta\nfortuna caelesti custodia libertatum uelut fulmen aliquod \notio ac tranquillitati iniecit, Himeraeorum moenia \ninter effusam ad officium et spectaculum eius\nturbam intrantem ut aspexit, hunc esse, quem in quiete \nuiderat, uociferata est. id cognitum tyranno causam \ntollendae mulieris dedit. \n",
                "6":"\n Tutioris somni mater eiusdem Dionysi. quae, \ncum eum conceptum utero haberet, parere uisa est \nSatyriscum consultoque prodigiorum interprete\nclarissimum ac potentissimum Grai sanguinis futurum \ncerto cum euentu cognouit. \n",
                "7":"\n At Karthaginiensium dux Hamilcar, cum\nobsideret Syracusas, inter somnum exaudisse uocem\ncredidit nuntiantem futurum ut proximo die in ea urbe \ncenaret. laetus igitur perinde ac diuinitus promissa \nuictoria exercitum pugnae conparabat. in quo inter \nSiculos et Poenos orta dissensione, castris eius\nSyracusani subita inruptione oppressis ipsum intra\nmoenia sua uinctum pertraxerunt. ita magis spe quam \nsomnio deceptus cenauit Syracusis captiuus, non, ut \nanimo praesumpserat, uictor. \n",
                "8":"\n Alcibiades quoque miserabilem exitum suum \nhaud fallaci nocturna imagine speculatus est: quo \nenim pallio amicae suae dormiens opertum se\nuiderat, interfectus et insepultus iacens contectus est. \n",
                "9":"\n Proximum somnium etsi paulo est longius, \npropter nimiam tamen euidentiam ne omittatur\nimpetrat. duo familiares Arcades iter una facientes \nMegaram uenerunt, quorum alter se ad hospitem \ncontulit, alter in tabernam meritoriam deuertit. is, \nqui in hospitio erat, uidit in somnis comitem suum \norantem ut sibi coponis insidiis circumuento\nsubueniret: posse enim celeri eius adcursu se inminenti \npericulo subtrahi. quo uiso excitatus prosiluit\ntabernamque, in qua is deuersabatur, petere conatus est. \npestifero deinde fato eius humanissimum\npropositum tamquam superuacuum damnauit et lectum ac \nsomnum repetiit. tunc idem ei saucius oblatus\nobsecrauit ut, quoniam uitae suae auxilium ferre\nneglexisset, neci saltem ultionem non negaret: corpus \nenim suum a caupone trucidatum tum maxime\nplaustro ferri ad portam stercore coopertum. tam\nconstantibus familiaris precibus conpulsus protinus ad \nportam cucurrit et plaustrum, quod in quiete\ndemonstratum erat, conprehendit cauponemque ad capitale \nsupplicium perduxit. \n"
            },
            "10":{
                "0":"\n DE MIRACVLIS \n Multa etiam interdiu et uigilantibus acciderunt \nperinde ac tenebrarum somnique nube inuoluta. quae, \nquia unde manauerint aut qua ratione constiterint \ndinoscere arduum est, merito miracula uocentur. \nquorum e magno aceruo in primis illud occurrit. \n",
                "1":"\n Cum apud lacum Regillum A. Postumius\ndictator et Tusculanorum dux Mamilius Octauius magnis \nuiribus inter se concurrerent ac neutra acies\naliquamdiu pedem referret, Castor ac Pollux\nRomanarum partium propugnatores uisi hostiles copias\npenitus fuderunt. \n Item bello Macedonico P. Vatinius Reatinae \npraefecturae uir noctu urbem petens existimauit \nduos iuuenes excellentis formae albis equis\nresidentes obuios sibi factos nuntiare die, qui praeterierat, \nPersen regem a Paulo captum. quod cum senatui \nindicasset, tamquam maiestatis eius et amplitudinis \nuano sermone contemptor in carcerem coniectus, \npostquam Pauli litteris illo die Persen captum\napparuit, et custodia liberatus et insuper agro ac\nuacatione donatus est. Castorem uero et Pollucem etiam \nillo tempore pro imperio populi Romani excubuisse \ncognitum est, quo ad lacum Iuturnae suum\nequorumque sudorem abluentis uisi sunt, iunctaque fonti \naedis eorum nullius hominum manu reserata patuit. \n",
                "2":"\n Sed ut ceterorum quoque deorum propensum \nhuic urbi numen exequamur, triennio continuo\nuexata pestilentia ciuitas nostra, cum finem tanti et \ntam diutini mali neque diuina misericordia neque \nhumano auxilio inponi uideret, cura sacerdotum\ninspectis Sibyllinis libris animaduertit non aliter\npristinam recuperari salubritatem posse quam si ab\nEpidauro Aesculapius esset accersitus. itaque eo legatis \nmissis unicam fatalis remedii opem auctoritate sua, \nquae iam in terris erat amplissima, impetraturam se \ncredidit. neque eam opinio decepit: pari namque \nstudio petitum ac promissum est praesidium, e\nuestigioque Epidauri Romanorum legatos in templum \nAesculapii, quod ab eorum urbe v passuum distat, \nperductos ut quidquid inde salubre patriae laturos se \nexistimassent pro suo iure sumerent benignissime \ninuitauerunt. quorum tam promtam indulgentiam \nnumen ipsius dei subsecutum uerba mortalium\ncaelesti obsequio conprobauit: si quidem is anguis, quem \nEpidauri raro, sed numquam sine magno ipsorum \nbono uisum in modum Aesculapii uenerati fuerant, \nper urbis celeberrimas partes mitibus oculis et leni \ntractu labi coepit triduoque inter religiosam omnium \nadmirationem conspectus haud dubiam prae se\nadpetitae clarioris sedis alacritatem ferens ad triremem \nRomanam perrexit pauentibusque inusitato\nspectaculo nautis eo conscendit, ubi Q. Ogulni legati\ntabernaculum erat, inque multiplicem orbem per\nsummam quietem est conuolutus. tum legati perinde \natque exoptatae rei conpotes expleta gratiarum \nactione cultuque anguis a peritis excepto laeti inde \nsoluerunt, ac prosperam emensi nauigationem\npostquam Antium appulerunt, anguis, qui ubique in \nnauigio remanserat, prolapsus in uestibulo aedis \nAesculapii murto frequentibus ramis diffusae\nsuperimminentem excelsae altitudinis palmam\ncircumdedit perque tres dies, positis quibus uesci solebat, \nnon sine magno metu legatorum ne inde in triremem \nreuerti nollet, Antiensis templi hospitio usus, urbi \nse nostrae aduehendum restituit atque in ripam\nTiberis egressis legatis in insulam, ubi templum\ndicatum est, tranauit aduentuque suo tempestatem, cui \nremedio quaesitus erat, dispulit. \n",
                "3":"\n Nec minus uoluntarius in urbem nostram\nIunonis transitus. captis a Furio Camillo Veis milites \niussu imperatoris simulacrum Iunonis Monetae, quod \nibi praecipua religione cultum erat, in urbem\ntranslaturi sede sua mouere conabantur. quorum ab uno \nper iocum interrogata dea an Romam migrare uellet, \nuelle se respondit. hac uoce audita lusus in\nadmirationem uersus est, iamque non simulacrum, sed ipsam \ncaelo Iunonem petitam portare se credentes laeti in \nea parte montis Auentini, in qua nunc templum eius \ncernimus, collocauerunt. \n",
                "4":"\n Fortunae etiam Muliebris simulacrum, quod \nest Latina uia ad quartum miliarium, eo tempore \ncum aede sua consecratum, quo Coriolanum ab\nexcidio urbis maternae preces reppulerunt, non semel \nsed bis locutum constitit † prius his uerbis: 'rite \nme, matronae, dedistis riteque dedicastis'. \n",
                "5":"\n Valerio autem Publicola consule, qui post\nexactos reges bellum cum Veientibus et Etruscis\ngessit, illis Tarquinio pristinum imperium restituere, \nRomanis nuper partam libertatem retinere\ncupientibus, Etruscis et Tarquinio in cornu dextro proelio \nsuperioribus tantus terror subito incessit, ut non \nsolum uictores ipsi profugerent, sed etiam pauoris \nsui consortes secum Veientes traherent. cuius rei pro \nargumento miraculum adicitur, ingens repente uox e \nproxima silua Arsia, quae ore Siluani in hunc paene \nmodum missa traditur: 'uno plus e Tuscis cadent, \nRomanus exercitus uictor abibit'. miram dicti fidem \ndigesta numero cadauera exhibuere. \n",
                "6":"\n Quid? Martis auxilium, quo uictoriam\nRomanorum adiuuit, nonne memoria celebrandum est? \ncum Bruttii atque Lucani odio incitatissimo\nmaximisque uiribus Thurinae urbis peterent excidium ac \npraecipuo studio incolumitatem C. Fabricius\nLuscinus consul protegeret, resque ancipiti euentu conlatis \nunum in locum utriusque partis copiis gereretur, \nnon audentibus Romanis proelium ingredi eximiae \nmagnitudinis iuuenis primum eos hortari ad\ncapessendam fortitudinem coepit. deinde, ubi tardiores \nanimaduertit, arreptis scalis per mediam hostium \naciem ad contraria castra euasit et admotis uallum \nconscendit. inde uoce ingenti clamitans factum\nuictoriae gradum et nostros ad aliena castra capienda \net Lucanos Bruttiosque ad sua defendenda illuc\ntraxit, ubi conferti dubio certamine terebantur. sed \nidem inpulsu armorum suorum prostratos hostes\niugulandos capiendosque Romanis tradidit: XX enim \nmilia caesa, quinque cum Statio Statilio duce\nutriusque gentis et tribus atque XX militaribus signis capta \nsunt. postero die cum consul inter honorandos, \nquorum strenua opera fuerat usus, uallarem coronam \nei se seruare dixisset, a quo castra erant oppressa, \nnec inueniretur qui id praemium peteret, cognitum \npariter atque creditum est Martem patrem tunc\npopulo suo adfuisse. inter cetera huiusce rei manifesta \nindicia galea quoque duabus distincta pinnis, qua \ncaeleste caput tectum fuerat, argumentum praebuit. \nitaque Fabricii edicto supplicatio Marti est habita \net a laureatis militibus magna cum animorum\nlaetitia oblati auxilii testimonium ei est redditum. \n",
                "7":"\n Referam nunc quod suo saeculo cognitum\nmanauit ad posteros, penetrales deos Aeneam Troia \naduectos Lauini conlocasse: inde ab Ascanio filio \neius Albam, quam ipse condiderat, translatos\npristinum sacrarium repetisse, et quia id humana manu \nfactum existimari poterat, relatos Albam uoluntatem \nsuam altero transitu significasse. nec me praeterit \nde motu et uoce deorum inmortalium humanis oculis \nauribusque percepto quam in ancipiti opinione\naestimatio uersetur, sed quia non noua dicuntur, sed \ntradita repetuntur, fidem auctores uindicent: nostrum \nest inclitis litterarum monumentis consecrata perinde \nac uera non refugisse. \n",
                "8":"\n Facta mentione urbis, e qua primordia\nciuitas nostra traxit, diuus Iulius fausta proles eius se \nnobis offert. quem C. Cassius numquam sine\npraefatione publici parricidii nominandus, cum in acie \nPhilippensi ardentissimo animo perstaret, uidit\nhumano habitu augustiorem, purpureo paludamento \namictum, minaci uultu et concitato equo in se \nimpetum facientem. quo aspectu perterritus tergum \nhosti dedit uoce illa prius emissa: 'quid enim\namplius agam, si occidisse parum est?' non occideras \ntu quidem, Cassi, Caesarem, neque enim ulla\nextingui diuinitas potest, sed mortali adhuc corpore\nutentem uiolando meruisti ut tam infestum haberes deum. \n",
                "9":"\n Iam quod L. Lentulus litus praenauigans, in \nquo Cn. Pompei Magni perfidia Ptolomaei regis\ninterempti corpus concisae scaphae lignis\nconburebatur, ignarus casus eius, cum ipsi Fortunae\nerubescendum rogum uidisset, conmilitonibus dixit 'qui \nscimus an hac flamma Cn. Pompeius cremetur?'\ndiuinitus missae uocis miraculum est. \n",
                "10":"\n Atque hoc quidem hominis et casu, illud \ntantum non ore ipsius Apollinis editum, quo Appii \ninteritum ueridica Pythicae uaticinationis fides\npraecucurrit. is bello ciuili, quo se Cn. Pompeius a\nCaesaris concordia pestifero sibi nec rei publicae utili \nconsilio abruperat, euentum grauissimi motus\nexplorare cupiens, uiribus imperii—namque Achaiae \npraeerat—antistitem Delphicae cortinae in intimam \nsacri specus partem descendere coegit, unde ut\ncertae consulentibus sortes petuntur, ita nimius diuini \nspiritus haustus reddentibus pestifer existit. igitur \ninpulsu capti numinis instincta uirgo horrendo sono \nuocis Appio inter obscuras uerborum ambages fata \ncecinit: 'nihil' enim inquit 'ad te hoc, Romane, \nbellum: Euboeae coela obtinebis'. at is ratus\nconsiliis se Apollinis moneri ne illi discrimini interesset, \nin eam regionem secessit, quae inter Rhamnunta, \nnobilem Attici soli partem, Carystumque Chalcidico \nfreto uicinam interiacens Coelae Euboeae nomen \nobtinet, ubi ante Pharsalicum certamen morbo\nconsumptus praedictum a deo locum sepultura possedit. \n",
                "11":"\n Sunt et illa miraculorum loco, quod deusto \nsacrario Saliorum nihil in eo praeter lituum Romuli \nintegrum repertum est: quod Serui Tulli statua, cum \naedis Fortunae conflagrasset, inuiolata mansit: quod \nQuintae Claudiae statua in uestibulo templi Matris \ndeum posita bis ea aede incendio consumpta, prius \nP. Nasica Scipione et L. Bestia, ite ru m M.\nSeruilio L. Lamia consulibus, in sua basi flammis\nintacta stetit. \n",
                "12":"\n Aliquid admirationis ciuitati nostrae Acilii \netiam Auiolae rogus adtulit, qui et a medicis et a \ndomesticis mortuus creditus, cum aliquamdiu domi \niacuisset, elatus, postquam corpus eius ignis\ncorripuit, uiuere se proclamauit auxiliumque paedagogi \nsui—nam is solus ibi remanserat—inuocauit, sed \niam flammis circumdatus fato subtrahi non potuit. \n L. quoque Lamiae praetorio uiro aeque uocem \nfuisse super rogum constitit. \n"
            },
            "11":{
                "0":"\n Quae minus admirabilia fere Eris\nPamphyli casus facit, quem Plato scribit inter eos, qui \nin acie ceciderant, X diebus iacuisse, biduoque post \nquam inde sublatus esset, inpositum rogo reuixisse \nac mira quaedam tempore mortis uisa narrasse. \n",
                "1":"\n Et quoniam ad externa transgressi sumus, \nquidam Athenis uir eruditissimus, cum ictum lapidis \ncapite excepisset, cetera omnia tenacissima memoria \nretinens litterarum tantum modo, quibus praecipue \ninseruierat, oblitus est. dirum malignumque uulnus \nin animo percussi quasi de industria scrutatis\nsensibus in eum potissimum, quo maxime laetabatur, et \nacerbitate nocendi erupit, singularem doctrinam\nhominis pleno inuidiae funere efferendo. cui si talibus \nstudiis perfrui fas non erat, utilius aliquando fuit ad \nilla aditum non impetrasse quam iam percepta eorum \ndulcedine caruisse. \n",
                "2":"\n Miserabilior tamen sequentis casus narratio: \nNausimenis enim Atheniensis uxor, cum fili ac filiae \nsuae stupro interuenisset, inopinati monstri perculsa \nconspectu et in praesens tempus ad indignandum \net in posterum ad loquendum obmutuit. illi nefarium \nconcubitum uoluntaria morte pensarunt. \n",
                "3":"\n Hoc modo fortuna saeuiens uocem ademit, illo \npropitia dona ui t. Echecles Samius athleta mutus, \ncum ei uictoriae, quam adeptus erat, titulus et \npraemium eriperetur, indignatione accensus uocalis \neuasit. \n",
                "4":"\n Gorgiae quoque Epirotae fortis et clari uiri \norigo admirabilis fuit , quod in funere matris suae \nutero elapsus inopinato uagitu suo lectum ferentes \nconsistere coegit nouumque spectaculum patriae \npraebuit, tantum non ex ipso genetricis rogo lucem \net cunas adsecutus: eodem enim momento temporis \naltera iam fato functa pe perit, alter ante elatus quam \nnatus est. \n",
                "5":"\n Diuinae fortunae uulnus Pheraeo Iasoni \nexitii eius cupidus intulit: nam cum inter insidias \ngladio eum percussisset, uomicam, quae a nullo \nmedicorum sanari potuerat, ita rupit, ut hominem \npestifero malo liberaret. \n",
                "6":"\n Aeque dis inmortalibus acceptus Simonides, \ncuius salus ab inminenti † officio defensa ruinae \nquoque subtracta est: cenanti enim apud Scopam \nCrannone, quod est in Thessalia oppidum,\nnuntiatum est duos iuuenes ad ianuam uenisse magnopere \nrogantes ut ad eos continuo prodiret. ad quos\negressus neminem repperit ibi. ceterum eo momento \ntemporis triclinium, in quo Scopas epulabatur,\nconlapsum et ipsum et omnes conuiuas oppressit. quid hac \nfelicitate locupletius, quam nec mare nec terra\nsaeuiens extinguere ualuit! \n",
                "7":"\n Non inuitus huic subnecto Daphniten, ne quis \nignoret quantum interfuerit cecinisse deorum laudes \net numen obtrectasse. hic, cum eius studii esset, \ncuius professores sophistae uocantur, ineptae et\nmordacis opinationis, Apollinem Delphis inridendi causa \nconsuluit an equum inuenire posset, cum omnino \nnullum habuisset. cuius ex oraculo reddita uox est, \ninuenturum equum, sed ut eo proturbatus periret. \ninde cum iocabundus quasi delusa sacrarum sortium \nfide reuerte re tur, incidit in regem Attalum saepe \nnumero a se contumeliosis dictis absentem\nlacessitum, eiusque iussu saxo, cui nomen erat Equi, \npraecipitatus ad deos usque cauillandos dementis \nanimi iusta supplicia pependit. \n",
                "8":"\n Eodem oraculo Macedonum rex Philippus\nadmonitus ut a quadrigae uiolentia salutem suam\ncustodiret, toto regno disiungi currus iussit eumque \nlocum, qui in Boeotia Quadriga uocatur, semper \nuitauit. nec tamen denuntiatum periculi genus\neffugit: nam Pausanias in capulo gladii, quo eum\noccidit, quadrigam habuit caelatam. \n",
                "9":"\n Quae tam pertinax necessitas in patre filio \nAlexandro consimilis apparuit: si quidem Callanus \nIndus sua sponte se ardenti rogo superiecturus,\ninterpellatus ab eo ecquid aut mandaret aut dicere \nuellet, 'breui te' inquit 'uidebo': nec id sine causa, \nquia uoluntarium eius e uita excessum rapida mors \nAlexandri subsecuta est. \n",
                "10":"\n Regios interitus magnitudine miraculi\nremigis casus aequat, quem in hexere Tyriorum\nsentinam haurientem cum e naui fluctus abiecisset, altero \nlatere repercussum contrarius fluctus in nauem\nretulit. itaque miseri simul ac felicis conplorationi \npermixta fuit gratulatio. \n",
                "11":"\n Quid? illa nonne ludibria naturae in\ncorporibus humanis fuisse credenda sunt, tolerabilia\nquidem, quia saeuitia caruerunt, ceterum et ipsa\nmiraculis adnumeranda? nam et Prusiae regis Bith yn iae \nfilius eodem nomine quo pater pro superiore ordine \ndentium unum os aequaliter extentum habuit nec \nad speciem deforme neque ad usum ulla ex parte \nincommodum. \n 8 \n",
                "12":"\n \nMitridatis uero regis filia\nDrypetine, Laodice regina nata, duplici ordine dentium \ndeformis admodum comes fugae patris a Pompeio \ndeuicti fuit. \n 8 \n",
                "13":"\n \nNe illius quidem paruae admirationis \n Strabonis oculi, quem constat tam certa acie luminum \nusum esse, ut a Lilybaeo portum Karthaginiensium \negredientes classes intueretur. \n 8 \n",
                "14":"\n \nOculis eius\nadmirabilius Aristomenis Messeni cor, quod \nAthenienses ob eximiam calliditatem exectum pilis refertum \ninuenerunt, cum eum aliquotiens captum et astutia \nelapsum cepissent. \n 8 \n",
                "15":"\n \nEt poeta Antipater Sidonius \nomnibus annis uno tantum modo die, quo genitus \nerat, febri inplicabatur, cumque ad ultimam aetatem \nperuenisset, natali suo certo illo circuitu morbi\nconsumptus est. \n",
                "16":"\n Hoc loco apte referuntur Polystratus et\nHippoclides philosophi, eodem die nati, eiusdem\npraeceptoris Epicuri sectam secuti, patrimonii etiam\npossidendi habendaeque scholae communione coniuncti \neodemque momento temporis ultima senectute\nextincti. tantam et tam aequalem fortunae pariter atque \namicitiae societatem quis non ipsius caelestis\nConcordiae sinu genitam, nutritam et finitam putet? \n",
                "17":"\n Quapropter haec potissimum aut in liberis \npotentissimorum regum aut in rege clarissimo aut \nin uate ingenii florentis aut in uiris eruditissimis \naut in homine sortis ignotae , ne ipsa quidem, \nomnis bonae malaeque materiae fecunda artifex,\nrationem rerum natura reddiderit: non magis quam \nquid ita siluestres capreas Cretae genitas tantopere \ndilexerit, quas sagittis confixas ad salutare auxilium \nherbae dictamni tantum non suis manibus deducit \nefficitque ut comesta ea continuo et tela et uim \nueneni uulneribus respuant: aut in Cephalania\ninsula, cum omnia ubique pecora haustu aquae\ncotidie recreentur, capras maiore ex parte anni ore \naperto ex alto uentos recipientes sitim suam sedare \ninstituerit: aut quapropter Crotonae in templo\nIunonis Laciniae aram ad omnes uentos inmobili cinere \ndonauerit: potissimumue quare alteram in\nMacedonia, alteram in Caleno agro aquam proprietatem \nuini, qua homines inebrientur, possidere uoluerit. \nnon admiratione ista, sed memoria prosequi\ndebemus, cum sciamus recte ab ea plurimum licentiae \nuindicari, penes quam infinitus cuncta gignendi \nlabor consistit. \n",
                "18":"\n Quae quia supra usitatam rationem excedentia \nattigimus, serpentis quoque a T. Liuio curiose\npariter ac facunde relatae fiat mentio: is enim ait in \nAfrica apud Bagradam flumen tantae\nmagnitudinis fuisse, ut Atilii Reguli exercitum usu amnis \nprohiberet, multisque militibus ingenti ore correptis, \nconpluribus caudae uoluminibus elisis, cum telorum \niactu perforari nequiret, ad ultimum ballistarum \ntormentis undique petitam silicum crebris et\nponderosis uerberibus procubuisse omnibusque et\ncohortibus et legionibus ipsa Karthagine uisam\nterribiliorem, atque etiam cruore suo gurgitibus inbutis \ncorporisque iacentis pestifero adflatu uicina regione \npolluta Romana inde summouisse castra. adicit beluae \ncorium centum et uiginti pedum in urbem missum. \n"
            }
        },
        "1":{
            "0":{
                "0":"\n Diues et praepotens naturae regnum scrutatus \niniciam stilum qua nostrae urbis qua exterarum\ngentium priscis ac memorabilibus institutis: opus est \nenim cognosci huiusce uitae, quam sub optimo\nprincipe felicem agimus, quaenam fuerint elementa, ut \neorum quoque respectus aliquid praesentibus\nmoribus prosit. \n"
            },
            "1":{
                "0":"\n DE INSTITVTIS ANTIQVIS \n Apud antiquos non solum publice, sed etiam \npriuatim nihil gerebatur nisi auspicio prius sumpto. \nquo ex more nuptiis etiam nunc auspices\ninterponuntur, qui, quamuis auspicia petere desierint, ipso \ntamen nomine ueteris consuetudinis uestigia\nusurpantur. \n",
                "1":"\n Feminae cum uiris cubantibus sedentes\ncenitabant. quae consuetudo ex hominum conuictu ad \ndiuina penetrauit: nam Iouis epulo ipse in lectulum, \nIuno et Minerua in sellas ad cenam inuitabantur. \nquod genus seueritatis aetas nostra diligentius in \nCapitolio quam in suis domibus conseruat, uidelicet \nquia magis ad rem pertinet dearum quam mulierum \ndisciplinam contineri. \n",
                "2":"\n Quae uno contentae matrimonio fuerant\ncorona pudicitiae honorabantur: existimabant enim \neum praecipue matronae sincera fide incorruptum \nesse animum, qui depositae uirginitatis cubile in \npublicum egredi nesciret, multorum matrimoniorum \nexperientiam quasi legitimae cuiusdam\nintemperantiae signum esse credentes. \n",
                "3":"\n Repudium inter uxorem et uirum a condita \nurbe usque ad centesimum et quinquagesimum\nannum nullum intercessit. primus autem Sp. Caruilius \nuxorem sterilitatis causa dimisit. qui, quamquam\ntolerabili ratione motus uidebatur, reprehensione tamen \nnon caruit, quia ne cupiditatem quidem liberorum \nconiugali fidei praeponi debuisse arbitrabantur. \n",
                "4":"\n Sed quo matronale decus uerecundiae\nmunimento tutius esset, in ius uocanti matronam corpus \neius adtingere non permiserunt, ut inuiolata manus \nalienae tactu stola relinqueretur. \n Vini usus olim Romanis feminis ignotus fuit, ne \nscilicet in aliquod dedecus prolaberentur, quia\nproximus a Libero patre intemperantiae gradus ad \ninconcessam uenerem esse consueuit. ceterum ut non \ntristis earum et horrida pudicitia, sed et honesto \ncomitatis genere temperata esset,—indulgentibus \nnamque maritis et auro abundanti et multa purpura \nusae sunt—quo formam suam concinniorem\nefficerent, summa cum diligentia capillos cinere\nrutilarunt: nulli enim tunc subsessorum alienorum\nmatrimoniorum oculi metuebantur, sed pariter et uidere \nsancte et aspici mutuo pudore custodiebatur. \n",
                "5":"\n Quotiens uero inter uirum et uxorem aliquid \niurgi intercesserat, in sacellum deae Viriplacae, quod \nest in Palatio, ueniebant et ibi inuicem locuti quae \nuoluerant contentione animorum deposita concordes \nreuertebantur. dea nomen hoc a placandis uiris fertur \nadsecuta, ueneranda quidem et nescio an praecipuis \net exquisitis sacrificiis colenda utpote cotidianae \nac domesticae pacis custos, in pari iugo caritatis \nipsa sui appellatione uirorum maiestati debitum a \nfeminis reddens honorem. \n",
                "6":"\n Huius modi inter coniuges uerecundia: quid, \ninter ceteras necessitudines nonne apparet\nconsentanea? nam ut minimo indicio maximam uim eius \nsignificem, aliquandiu nec pater cum filio pubere \nnec socer cum genero lauabatur. manifestum igitur \nest tantum religionis sanguini et adfinitati quantum \nipsis dis inmortalibus tributum, quia inter ista tam \nsancta uincula non magis quam in aliquo sacrato \nloco nudare se ne fas esse credebatur. \n",
                "7":"\n Conuiuium etiam sollemne maiores \ninstituerunt idque caristia appellauerunt, cui praeter\ncognatos et adfines nemo interponebatur, ut, si qua inter \nnecessarias personas querella esset orta, apud sacra \nmensae et inter hilaritatem animorum et fautoribus \nconcordiae adhibitis tolleretur. \n",
                "8":"\n Senectuti iuuenta ita cumulatum et\ncircumspectum honorem reddebat, tamquam maiores natu \nadulescentium communes patres essent. quocirca\niuuenes senatus die utique aliquem ex patribus\nconscriptis aut propinquum aut paternum amicum ad \ncuriam deducebant adfixique ualuis expectabant,\ndonec reducendi etiam officio fungerentur. qua quidem \nuoluntaria statione et corpora et animos ad publica \nofficia inpigre sustinenda roborabant breuique\nprocessurarum in lucem uirtutum suarum uerecunda \nlaboris meditatione ipsi doctores erant. \n Inuitati ad cenam diligenter quaerebant quinam \nei conuiuio essent interfuturi, ne seniorum\naduentum discubitu praecurrerent, sublataque mensa priores \nconsurgere et abire patiebantur. ex quibus apparet \ncenae quoque tempore quam parco et quam modesto \nsermone his praesentibus soliti sint uti. \n",
                "9":"\n Maiores natu in conuiuiis ad tibias egregia \nsuperiorum opera carmine conprehensa † pangebant, \nquo ad ea imitanda iuuentutem alacriorem redderent. \nquid hoc splendidius, quid etiam utilius certamine? \npubertas canis suum decus reddebat, defuncta uiri \ncursu aetas ingredientes actuosam uitam feruoris \nnutrimentis prosequebatur. quas Athenas, quam \nscholam, quae alienigena studia huic domesticae\ndisciplinae praetulerim? inde oriebantur Camilli,\nScipiones, Fabricii, Marcelli, Fabii, ac ne singula\nimperii nostri lumina simul percurrendo sim longior, \ninde, inquam, caeli clarissima pars, diui fulserunt \nCaesares. \n"
            },
            "2":{
                "0":"\n Adeo autem magna caritate patriae\ntenebantur, ut arcana consilia patrum conscriptorum \nmultis saeculis nemo senator enuntiauerit. Q. Fabius \nMaximus tantum modo, et is ipse per inprudentiam, \nde tertio Punico bello indicendo quod secr et o in \ncuria erat actum P. Crasso rus petens domum\nreuertenti in itinere narrauit, memor eum triennio \nante quaestorem factum, ignarus nondum a\ncensoribus in ordinem senatorium allectum, quo uno \nmodo etiam iis, qui iam honores gesserant, aditus \nin curiam dabatur. sed quamuis honestus error Fabii \nesset, uehementer tamen a consulibus obiurgatus \nest: numquam enim taciturnitatem, optimum ac \ntutissimum administrandarum rerum uinculum,\nlabefactari uolebant. \n Ergo, cum Asiae rex Eumenes amantissimus\nnostrae urbis bellum a Perse aduersus populum\nRomanum conparari senatui nuntiasset, non ante sciri \npotuit quid aut ille locutus esset aut patres\nrespondissent quam captum Persen cognitum est. fidum \nerat et altum rei publicae pectus curia silentique \nsalubritate munitum et uallatum undique, cuius limen \nintrantes abiecta priuata caritate publicam\ninduebant. itaque non dicam unum, sed neminem audisse \ncrederes quod tam multorum auribus fuerat\ncommissum. \n",
                "1":"\n Magistratus uero prisci quantopere suam\npopulique Romani maiestatem retinentes se gesserint \nhinc cognosci potest, quod inter cetera obtinendae \ngrauitatis indicia illud quoque magna cum\nperseuerantia custodiebant, ne Graecis umquam nisi latine \nresponsa darent. quin etiam ipsos linguae\nuolubilitate, qua plurimum ualent, excussa per interpretem \nloqui cogebant non in urbe tantum nostra, sed etiam \nin Graecia et Asia, quo scilicet Latinae uocis honos \nper omnes gentes uenerabilior diffunderetur. nec \nillis deerant studia doctrinae, sed nulla non in re \npallium togae subici debere arbitrabantur, indignum \nesse existimantes inlecebris et suauitati litterarum \nimperii pondus et auctoritatem donari. \n",
                "2":"\n Quapropter non es damnandus rustici rigoris \ncrimine, C. Mari, quia gemina lauru coronatam\nsenectutem tuam, Numidicis et Germanicis inlustrem \ntropaeis, uictor deuictae gentis facundia politiorem \nfieri noluisti, credo, ne alienigena ingenii\nexercitatione patrii ritus serus transfuga existeres. quis ergo \nhuic consuetudini, qua nunc Graecis actionibus aures \ncuriae exurdantur, ianuam patefecit? ut opinor, Molo \nrhetor, qui studia M. Ciceronis acuit: eum namque \nante omnes exterarum gentium in senatu sine\ninterprete auditum constat. quem honorem non inmerito \ncepit, quoniam summam uim Romanae eloquentiae \nadiuuerat. conspicuae felicitatis Arpinas m unic ipi um, \nsiue litterarum gloriosissimum contemptorem siue \nabundantissimum fontem intueri uelis. \n",
                "3":"\n Maxima autem diligentia maiores hunc\nmorem retinuerunt, ne quis se inter consulem et\nproximum lictorem, quamuis officii causa una\nprogrederetur, interponeret. filio dumtaxat et ei puero ante \npatrem consulem ambulandi ius erat. qui mos adeo \npertinaciter retentus est, ut Q. Fabius Maximus\nquinquies consul, uir et iam pridem summae auctoritatis \net tunc ultimae senectutis, a filio consule inuitatus \nut inter se et lictorem procederet, ne hostium\nSamnitium turba, ad quorum conloquium descendebant, \nelideretur, facere id noluerit. \n Idem a senatu legatus ad filium consulem Suessam \n Pometiam missus, postquam animaduertit eum ad\nofficium suum extra moenia oppidi processisse, indignatus \nquod ex XI lictoribus nemo se equo descendere\niussisset, plenus irae sedere perseuerauit. quod cum \nfilius sensisset, proximo lictori ut sibi appareret\nimperauit. cuius uoci continuo Fabius obsecutus 'non \nego' inquit, 'fili, summum imperium tuum contempsi, \nsed experiri uolui an scires consulem agere: nec \nignoro quid patriae uenerationi debeatur, uerum\npublica instituta priuata pietate potiora iudico'. \n",
                "4":"\n Relatis Q. Fabi laudibus offerunt se mirificae \nconstantiae uiri, qui legati a senatu Tarentum ad \nres re petendas missi, cum grauissimas ibi iniurias \naccepissent, unus etiam urina respersus esset, in \ntheatrum, ut est consuetudo Graeciae, introducti\nlegationem quibus acceperant uerbis peregerunt. de \nhis, quae passi erant, questi non sunt, ne quid ultra \nac mandatum esset loquerentur, in si tusque\npectoribus eorum antiqui moris respectus dolore, qui ex \ncontumelia grauissimus sentitur, conuelli non potuit. \nfinem profecto fruendarum opum, quibus ad\ninuidiam diu abundaueras, Tarentina ciuitas, quaesisti: \nnam dum horridae uirtutis in se ipsum conixum \nstabilimentum nitore fortunae praesentis inflata\nfastidiose aestimas, in praeualidum imperii nostri\nmucronem caeca et amens inruisti. \n",
                "5":"\n Sed ut a luxu perditis moribus ad seuerissima \nmaiorum instituta transgrediar, antea senatus\nadsiduam stationem eo loci peragebat, qui hodieque\nsenaculum appellatur: nec expectabat ut edicto\ncontraheretur, sed inde citatus protinus in curiam ueniebat, \nambiguae laudis ciuem existimans, qui debitis rei \npublicae officiis non sua sponte, sed iussus\nfungeretur, quia quidquid imperio cogitur exigenti magis \nquam praestanti acceptum refertur. \n",
                "6":"\n Illud quoque memoria repetendum est, quod \ntribunis pl. intrare curiam non licebat, ante ualuas \nautem positis subselliis decreta patrum attentissima \ncura examinabant, ut, si qua ex eis improbassent, \nrata esse non sinerent. itaque ueteribus senatus \nconsultis C littera subscribi solebat, eaque nota \nsignificabatur illa tribunos quoque censuisse. qui, \nquamuis pro commodis plebis excubabant inque\nimperiis conpescendis occupati erant, instrui tamen ea \nargenteis uasis et anulis aureis publice praebitis\npatiebantur, quo talium rerum usu auctoritas\nmagistratuum esset ornatior. \n",
                "7":"\n Quorum quemadmodum maiestas\namplificabatur, ita abstinentia artissime constringebatur:\nimmolatarum enim ab his hostiarum exta ad quaestores \naerarii delata uenibant, sacrificiisque populi Romani \ncum deorum immortalium cultus tum etiam\nhominum continentia inerat, imperatoribus nostris quam \nsanctas manus habere deberent apud ista altaria \ndiscentibus: continentiaeque tantum tribuebatur, ut \nmultorum aes alienum, quia prouincias sincere\nadministrauerant, a senatu persolutum sit: nam\nquorum opera publicam auctoritatem splendorem suum \nprocul obtinuisse uiderant, eorum dignitatem domi \nconlabi indignum sibique deforme esse arbitrabantur. \n",
                "8":"\n Equestris uero ordinis iuuentus omnibus annis \nbis urbem spectaculo sui sub magnis auctoribus\ncelebrabat: Lupercalium enim mos a Romulo et Remo \ninchoatus est tunc, cum laetitia exultantes, quod \nhis auus Numitor rex Albanorum eo loco, ubi\neducati erant, urbem condere permiserat sub monte \nPalatino, hortatu Faustuli educatoris sui, quem\nEuander Arcas consecrauerat, facto sacrificio caesisque \ncapris epularum hilaritate ac uino largiore prouecti, \ndiuisa pastorali turba, cincti obuios pellibus\nimmolatarum hostiarum iocantes petiuerunt. cuius\nhilaritatis memoria annuo circuitu feriarum repetitur. \ntrabeatos uero equites idibus Iuliis Q. Fabius\ntransuehi instituit. idem censor cum P. Decio seditionis \nfiniendae gratia, quam comitia in humillimi cuiusque \npotestatem redacta accenderant, omnem forensem \nturbam in quattuor tantummodo tribus discripsit \neasque urbanas appellauit. quo tam salubri facto uir \nalioquin bellicis operibus excellens Maximus\ncognominatus est. \n"
            },
            "3":{
                "0":"\n Laudanda etiam populi uerecundia est, qui \ninpigre se laboribus et periculis militiae offerendo \ndabat operam ne imperatoribus capite censos\nsacramento rogare esset necesse, quorum nimia inopia \nsuspecta erat, ideoque his publica arma non\ncommittebant. sed hanc diutina usurpatione formatam \nconsuetudinem C. Marius capite censum legendo\nmilitem abrupit, ciuis alioqui magnificus, sed \nnouitatis suae conscientia uetustati non sane propitius \nmemorque, si militaria signa humilitatem spernere \nperseuerarent, se a maligno uirtutum interprete\nuelut capite censum imperatorem conpellari posse.\nitaque fastidiosum dilectus genus in exercitibus Romanis \noblitterandum duxit, ne talis notae contagio ad ipsius \nquoque gloriae subgillationem penetraret. \n",
                "1":"\n Armorum tractandorum meditatio a P. Rutilio \nconsule Cn. Malli collega militibus est tradita: is \nenim nullius ante se imperatoris exemplum secutus \nex ludo C. Aureli Scauri doctoribus gladiatorum\narcessitis uitandi atque inferendi ictus subtiliorem\nrationem legi oni bus ingenerauit uirtutemque arti et \nrursus artem uirtuti miscuit, ut illa impetu huius \nfortior, haec illius scientia cautior fieret. \n",
                "2":"\n Velitum usus eo bello primum repertus est, \nquo Capuam Fuluius Flaccus imperator obsedit: nam \ncum equitatui Campanorum crebris excursionibus \nequites nostri, quia numero pauciores erant,\nresistere non possent, Q. Nauius centurio e peditibus \nlectos expediti corporis breuibus et incuruis septenis \narmatos hastis, paruo tegumine munitos, ueloci saltu \niungere se equitantibus et rursus celeri motu delabi \ninstituit, quo facilius equestri proelio subiecti\npedites uiros pariter atque equos hostium telis \nincesserent, eaque nouitas pugnae unicum Campanae\nperfidiae debilitauit auxilium, ideoque auctori eius Nauio \nhonos a duce est habitus. \n"
            },
            "4":{
                "0":"\n Proximus a militaribus institutis ad\nurbana castra, id est theatra, gradus faciendus est, \nquoniam haec quoque saepe numero animosas acies \ninstruxerunt excogitataque cultus deorum et\nhominum delectationis causa non sine aliquo pacis rubore \nuoluptatem et religionem ciuili sanguine\nscaenicorum portentorum gratia macularunt. \n",
                "1":"\n Quae inchoata quidem sunt a Messala et\nCassio censoribus. ceterum auctore P. Scipione Nasica \nomnem apparatum operis eorum subiectum hastae \nuenire placuit, atque etiam senatus consulto cautum \nest ne quis in urbe propiusue passus mille subsellia \nposuisse sedensue ludos spectare uellet, ut scilicet \nremissioni animorum standi uirilitas propria\nRomanae gentis nota esset. \n",
                "2":"\n Per quingentos autem et quinquaginta et octo \nannos senatus populo mixtus spectaculo ludorum\ninterfuit. sed hunc morem Atilius Serranus et L.\nScribonius aediles ludos Matri deum facientes,\nposterioris Africani sententiam secuti discretis senatus et \npopuli locis soluerunt, eaque res auertit uulgi\nanimum et fauorem Scipionis magnopere quassauit. \n",
                "3":"\n Nunc causam instituendorum ludorum ab\norigine sua repetam. C. Sulpico Petico C. Licinio\nStolone consulibus intoleranda uis ortae pestilentiae \nciuitatem nostram a bellicis operibus reuocatam\ndomestici atque intestini mali cura adflixerat, iamque \nplus in exquisito et nouo cultu religionis quam in \nullo humano consilio positum opis uidebatur.\nitaque placandi caelestis numinis gratia conpositis\ncarminibus uacuas aures praebuit ad id tempus circensi \nspectaculo contenta, quod primus Romulus raptis \nuirginibus Sabinis Consualium nomine celebrauit. \nuerum, ut est mos hominum paruula initia pertinaci \nstudio prosequendi, uenerabilibus erga deos uerbis \niuuentus rudi atque inconposito motu corporum\niocabunda gestus adiecit, eaque res ludium ex Etruria \narcessendi causam dedit. cuius decora pernicitas\nuetusto ex more Curetum Lydorumque, a quibus Tusci \noriginem traxerunt, nouitate grata Romanorum\noculos permulsit, et quia ludius apud eos hister\nappellabatur, scaenico nomen histrionis inditum est.\npaulatim deinde ludicra ars ad saturarum modos perrepsit, \na quibus primus omnium poeta Liuius ad fabularum \nargumenta spectantium animos transtulit, isque sui \noperis actor, cum saepius a populo reuocatus uocem \nobtudisset, adhibito pueri ac tibicinis concentu\ngesticulationem tacitus peregit. atellani autem ab Oscis \nacciti sunt. quod genus delectationis Italica\nseueritate temperatum ideoque uacuum nota est: nam\nneque tribu mouetur actor nec a militaribus stipendiis \nrepellitur. \n",
                "4":"\n Et quia ceteri ludi ipsis appellationibus unde \ntrahantur apparet, non absurdum uidetur\nsaecularibus initium suum, cuius generis minus trita notitia \nest, reddere. Cum ingenti pestilentia urbs agrique \nuastarentur, Valesius uir locuples rusticae uitae\nduobus filiis et filia ad desperationem usque medicorum \nlaborantibus aquam calidam iis a foco petens,\ngenibus nixus lares familiares ut puerorum periculum \nin ipsius caput transferrent orauit. orta deinde uox \nest, habiturum eos saluos, si continuo flumine\nTiberi deuectos Tarentum portasset ibique ex Ditis \npatris et Proserpinae ara petita aqua recreasset. eo \npraedicto magnopere confusus, quod et longa et \npericulosa nauigatio imperabatur, spe tamen dubia \npraesentem metum uincente pueros ad ripam Tiberis \nprotinus detulit—habitabat enim in uilla sua\npropter uicum Sabinae regionis Eretum—ac luntre \nOstiam petens nocte concubia ad Martium campum \nappulit, sitientibusque aegris succurrere cupiens, igne \nin nauigio non suppetente ex gubernatore cognouit \nhaud procul apparere fumum, et ab eo iussus egredi \nTarentum—id nomen ei loco est—cupide adrepto \ncalice aquam flumine haustam eo, unde fumus erat \nobortus, iam laetior pertulit, diuinitus dati remedii \nquasi uestigia quaedam in propinquo nanctum se \nexistimans, inque solo magis fumante quam ullas \nignis habente reliquias, dum tenacius omen\nadprehendit, contractis leuibus et quae fors obtulerat \nnutrimentis pertinaci spiritu flammam euocauit\ncalefactamque aquam pueris bibendam dedit. qua potata \nsalutari quiete sopiti diutina ui morbi repente sunt \nliberati patrique indicauerunt uidisse se in somnis \na nescio quo deorum spongea corpora sua\npertergeri et praecipi ut ad Ditis patris et Proserpinae \naram, a qua potio ipsis fuerat adlata, furuae hostiae \nimmolarentur lectisterniaque ac ludi nocturni fierent. \nis, quod eo loci nullam aram uiderat, desiderari\ncredens ut a se constitueretur, aram empturus in urbem \nperrexit relictis qui fundamentorum\nconstituendorum gratia terram ad solidum foderent. hi domini \nimperium exequentes, cum ad xx pedum altitudinem \nhumo egesta peruenissent, animaduerterunt aram \nDiti patri Proserpinaeque inscriptam. hoc postquam \nValesius nuntiante seruo accepit, omisso emendae \narae proposito hostias nigras, quae antiquitus\nfuruae dicebantur, Tarenti immolauit ludosque et\nlectisternia continuis tribus noctibus, quia totidem filii \npericulo liberati erant, fecit. cuius exemplum\nValerius Publicola, qui primus consul fuit, studio\nsuccurrendi ciuibus secutus apud eandem aram publice \nnuncupatis uotis caesisque atris bubus, Diti\nmaribus, feminis Proserpinae, lectisternioque ac ludis \ntrinoctio factis aram terra, ut ante fuerat, obruit. \n",
                "5":"\n Religionem ludorum crescentibus opibus\nsecuta lautitia est. eius instinctu Q. Catulus Campanam \nimitatus luxuriam primus spectantium consessum \nuelorum umbraculis texit. Cn. Pompeius ante omnes \naquae per semitas decursu aestiuum minuit\nferuorem. Claudius Pulcher scaenam uarietate colorum \nadumbrauit uacuis ante pictura tabulis extentam. \nquam totam argento C. Antonius, auro Petreius, \nebore Q. Catulus praetexuit. uersatilem fecerunt \nLuculli, argentatis choragiis P. Lentulus Spinther \nadornauit. translatum antea poenicis indutum\ntunicis M. Scaurus exquisito genere uestis cultum\ninduxit. 7. nam gladiatorium munus primum Romae \ndatum est in foro boario App. Claudio Q. Fuluio \nconsulibus. dederunt Marcus et Decimus filii Bruti \n Perae funebri memoria patris cineres honorando. \nathletarum certamen a M. Scauri tractum est\nmunificentia. \n"
            },
            "5":{
                "0":"\n Statuam auratam nec in urbe nec in ulla \nparte Italiae quisquam prius aspexit quam a. M'.\nAcilio Glabrione equestris patri poneretur in aede\nPietatis. eam autem aedem P. Cornelio Lentulo M.\nBaebio Tamphilo consulibus ipse dedicauerat compos uoti \nfactus rege Antiocho apud Thermopylas superato. \n",
                "1":"\n Ius ciuile per multa saecula inter sacra\ncaerimoniasque deorum inmortalium abditum solisque \npontificibus notum Cn. Flauius libertino patre\ngenitus et scriba, cum ingenti nobilitatis indignatione \nfactus aedilis curulis, uulgauit ac fastos paene toto \nforo exposuit. qui, cum ad uisendum aegrum\ncollegam suum ueniret neque a nobilibus, quorum\nfrequentia cubiculum erat completum, sedendi loco\nreciperetur, sellam curulem adferri iussit et in ea honoris \npariter atque contemptus sui uindex consedit. \n",
                "2":"\n Veneficii quaestio et moribus et legibus \nRomanis ignota conplurium matronarum patefacto \nscelere orta est. quae, cum uiros suos clandestinis \ninsidiis ueneno perimerent, unius ancillae indicio \nprotractae, pars capitali iudicio damnatae C et\nseptuaginta numerum expleuerunt. \n",
                "3":"\n Tibicinum quoque collegium solet in foro \nuulgi oculos in se conuertere, cum inter publicas \npriuatasque serias actiones personis tecto capite\nuariaque ueste uelatum concentus edit. inde tracta\nlicentia. quondam uetiti in aede Iouis, quod prisco more \nfactitauerant, uesci Tibur irati se contulerunt.\nquorum ministerio senatus deserta sacra non aequo \nanimo ferens per legatos a Tiburtibus petiit ut eos \ngratia sua Romanis templis restituerent. quos illi in \nproposito perseuerantes interposita festae\nepulationis simulatione mero somnoque sopitos plaustris in \nurbem deuehendos curauerunt. quibus et honos \npristinus restitutus et huiusce lusus ius est datum.\npersonarum usus pudorem circumuentae temulentiae \ncausam habet. \n",
                "4":"\n Fuit etiam illa simplicitas antiquorum in cibo \ncapiendo humanitatis simul et continentiae\ncertissima index: nam maximis uiris prandere et cenare \nin propatulo uerecundiae non erat. nec sane ullas \nepulas habebant, quas populi oculis subicere\nerubescerent. erant adeo continentiae adtenti, ut\nfrequentior apud eos pultis usus quam panis esset,\nideoque in sacrificiis mola quae uocatur ex farre et sale \nconstat. exta farre sparguntur et pullis, quibus \nauspicia petuntur, puls obicitur. primitiis enim et \nlibamentis uictus sui deos eo efficacius quo\nsimplicius placabant. \n",
                "5":"\n Et ceteros quidem ad benefaciendum\nuenerabantur, Febrem autem ad minus nocendum templis \ncolebant, quorum adhuc unum in Palatio, alterum in \narea Marianorum monumentorum, tertium in summa \nparte uici longi extat, in eaque remedia, quae\ncorporibus aegrorum adnexa fuerant, deferebantur. haec \nad humanae mentis aestus leniendos cum aliqua \nusus ratione excogitata. ceterum salubritatem suam \nindustriae certissimo ac fidelissimo munimento\ntuebantur, bonaeque ualitudinis eorum quasi quaedam \nmater erat frugalitas, inimica luxuriosis epulis et \naliena nimiae uini abundantiae et ab inmoderato \nueneris usu auersa. \n"
            },
            "6":{
                "0":"\n Idem sensit proxi ma maiorum nostorum \ngrauitati Spartana ciuitas, quae seuerissimis Lycurgi \nlegibus obtemperans aliquamdiu ciuium suorum\noculos a contemplanda Asia retraxit, ne inlecebris eius \ncapti ad delicatius uitae genus prolaberentur:\naudierant enim inde lautitiam et inmodicos sumptus et \nomnia non necessariae uoluptatis genera fluxisse, \nprimosque Ionas unguenti coronarumque in conuiuio \ndandarum et secundae mensae ponendae\nconsuetudinem haud parua luxuriae inritamenta repperisse. ac \nminime mirum est quod homines labore ac patientia \ngaudentes tenacissimos patriae neruos externarum \ndeliciarum contagione solui et hebetari noluerunt, \ncum aliquanto faciliorem uirtutis ad luxuriam quam \nluxuriae ad uirtutem transitum uiderent. quod eos \nnon frustra timuisse dux ipsorum Pausanias\npatefecit, qui maximis operibus editis, ut primum se Asiae \nmoribus permisit, fortitudinem suam effeminato eius \ncultu mollire non erubuit. \n",
                "1":"\n Eiusdem ciuitatis exercitus non ante ad\ndimicandum descendere solebant quam tibiae concentu \net anapaesti pedis modulo cohortationis calorem \nanimo traxissent, uegeto et crebro ictus sono\nstrenue hostem inuadere admoniti. idem ad\ndissimulandum et occultandum uulnerum suorum cruorem \npunicis in proelio tunicis utebantur, non ne ipsis \naspectus eorum terrorem, sed ne hostibus fiduciae \naliquid adferret. \n",
                "2":"\n Egregios uirtutis bellicae spiritus\nLacedaemoniorum prudentissimi pacis moribus Athenienses \nsubsecuntur, apud quos inertia e latebris suis\nlanguore marcens in forum perinde ac delictum \naliquod protrahitur fitque ut non facinorosae, ita\nerubescendae rea culpae. \n",
                "3":"\n Eiusdem urbis et sanctissimum consilium \nAreios pagus quid quisque Atheniensium ageret aut \nquonam quaestu sustentaretur diligentissime\ninquirere solebat, ut homines honestatem, uitae rationem \nmemores reddendam esse, sequerentur. \n",
                "4":"\n Eadem bonos ciues corona decorandi prima \nconsuetudinem introduxit, duobus oleae conexis\nramulis clarum Periclis cingendo caput, probabile\ninstitutum, si rem siue personam intueri uelis: nam \net uirtutis uberrimum alimentum est honos et\nPericles dignus a quo talis muneris dandi potestas\npotissimum initium caperet. \n",
                "5":"\n Age, quid illud institutum Athenarum, quam \nmemorabile, quod conuictus a patrono libertus\ningratus iure libertatis exuitur! 'supersedeo te' inquit \n'habere ciuem tanti muneris impium aestimatorem \nnec adduci possum ut credam urbi utilem quem\ndomui scelestum cerno. abi igitur et esto seruus,\nquoniam liber esse nescisti'. \n",
                "6":"\n Idem Massilienses quoque ad hoc tempus\nusurpant, disciplinae grauitate, prisci moris obseruantia, \ncaritate populi Romani praecipue conspicui. qui tres \nin eodem manumissiones rescindere permittunt, si \nter ab eo dem deceptum dominum cognouerunt. \nquarto errori subueniendum non putant, quia sua \niam culpa iniuriam accepit, qui ei se totiens obiecit. \n Eadem ciuitas seueritatis custos acerrima est, \nnullum aditum in scaenam mimis dando, quorum \nargumenta maiore ex parte stuprorum continent \nactus, ne talia spectandi consuetudo etiam imitandi \nlicentiam sumat. omnibus autem, qui per aliquam \nreligionis simulationem alimenta inertiae quaerunt, \nclausas portas habet, et mendacem et fucosam \nsuperstitionem submouendam esse existimans.\nceterum a condita urbe gladius est ibi, quo noxii\niugulantur, rubigine quidem exesus et uix sufficiens\nministerio, sed index in minimis quoque rebus omnia \nantiquae consuetudinis monumenta seruantium. \n Duae etiam ante portas eorum arcae iacent,\naltera qua liberorum, altera qua seruorum corpora ad \nsepulturae locum plaustro deuehuntur sine\nlamentatione, sine planctu. luctus funeris die domestico\nsacrificio adhibitoque necessariorum conuiuio finitur: \netenim quid adtinet aut humano dolori indulgeri \naut diuino numini inuidiam fieri, quod\ninmortalitatem suam nobiscum partiri noluerit? \n Venenum cicuta temperatum in ea ciuitate publice \ncustoditur, quod datur ei, qui causas sescentis—id \nenim senatus eius nomen est—exhibuit, propter \nquas mors sit illi expetenda, cognitione uirili \nbeniuolentia temperata, quae neque egredi uita temere \npatitur et sapienter excedere cupienti celerem fati \nuiam praebet, ut uel aduersa uel prospera nimis usis \nfortuna—utraque enim finiendi spiritus, illa, ne \nperseueret, haec, ne destituat, rationem praebuerit \n—conprobato exitu terminetur. \n",
                "7":"\n Quam consuetudinem Massiliensium non in \nGallia ortam, sed ex Graecia translatam inde\nexistimo, quod illam etiam in insula Cea seruari\nanimaduerti, quo tempore Asiam cum Sex. Pompeio petens \nIulidem oppidum intraui: forte enim euenit ut tunc \nsummae dignitatis ibi femina, sed ultimae iam\nsenectutis, reddita ratione ciuibus cur excedere uita \ndeberet, ueneno consumere se destinarit mortemque \nsuam Pompei praesentia clariorem fieri magni\naestimaret. nec preces eius uir ille, ut omnibus\nuirtutibus, ita humanitatis quoque laude instructissimus, \naspernari sustinuit. uenit itaque ad eam\nfacundissimoque sermone, qui ore eius quasi e beato quodam \neloquentiae fonte manabat, ab incepto consilio diu \nnequicquam reuocare conatus ad ultimum propositum \nexequi passus est. quae nonagesimum annum\ntransgressa cum summa et animi et corporis sinceritate \nlectulo, quantum dinoscere erat, cotidiana\nconsuetudine cultius strato recubans et innixa cubito 'tibi \nquidem' inquit, 'Sex. Pompei, dii magis quos\nrelinquo quam quos peto gratias referant, quod nec \nhortator uitae meae nec mortis spectator esse \nfastidisti. ceterum ipsa hilarem fortunae uultum semper \nexperta, ne auiditate lucis tristem intueri cogar,\nreliquias spiritus mei prospero fine, duas filias et † uno \nnepotum gregem superstitem relictura permuto'. \ncohortata deinde ad concordiam suos distributo eis \npatrimonio et cultu suo sacrisque domesticis maiori \nfiliae traditis poculum, in quo uenenum temperatum \nerat, constanti dextera arripuit. tum defusis\nMercurio delibamentis et inuocato numine eius, ut se \nplacido itinere in meliorem sedis infernae deduceret \npartem, cupido haustu mortiferam traxit potionem \nac sermone significans quasnam subinde partes\ncorporis sui rigor occuparet, cum iam uisceribus eum \net cordi imminere esset elocuta, filiarum manus ad \nsupremum opprimendorum oculorum officium\naduocauit. nostros autem, tametsi nouo spectaculo\nobstupefacti erant, suffusos tamen lacrimis dimisit. \n",
                "8":"\n Sed ut ad Massiliensium ciuitatem, unde in \nhoc deuerticulum excessi, reuertar, intrare oppidum \neorum nulli cum telo licet, praestoque est qui id \ncustodiae gratia acceptum exituro reddat, ut hospitia \nsua, quemadmodum aduenientibus humana sunt, ita \nipsis quoque tuta sint. \n",
                "9":"\n Horum moenia egressis uetus ille mos\nGallorum occurrit, quos memoria proditum est pecunias \nmutuas, quae his apud inferos redderentur, dare, \nquia persuasum habuerint animas hominum \ninmortales esse. dicerem stultos, nisi idem bracati\nsensissent, quod palliatus Pythagoras credidit. \n",
                "10":"\n Auara et feneratoria Gallorum philosophia, \nalacris et fortis Cimbrorum et Celtiberorum, qui in \nacie gaudio exultabant tamquam gloriose et feliciter \nuita excessuri, lamentabantur in morbo quasi\nturpiter et miserabiliter perituri. Celtiberi etiam nefas \nesse ducebant proelio superesse, cum is occidisset, \npro cuius salute spiritum deuouerant. laudanda\nutrorumque populorum animi praesentia, quod et\npatriae incolumitatem fortiter tueri et fidem amicitiae \nconstanter praestandam arbitrabantur. \n",
                "11":"\n Thraciae uero illa natio merito sibi\nsapientiae laudem uindicauerit, quae natales hominum\nflebiliter, exequias cum hilaritate celebrans sine ullis \ndoctorum praeceptis uerum condicionis nostrae\nhabitum peruidit. remoueatur itaque naturalis omnium \nanimalium dulcedo uitae, quae multa et facere et \npati turpiter cogit, si ortu eius aliquanto felicior \nac beatior finis reperietur. \n",
                "12":"\n Quocirca recte Lycii, cum his luctus incidit, \nmuliebrem uestem induunt, ut deformitate cultus \ncommoti maturius stultum proicere maerorem uelint. \n",
                "13":"\n Verum quid ego fortissimos hoc in genere \nprudentiae uiros laudem? respiciantur Indorum \nfeminae, quae, cum more patrio conplures eidem nuptae \nesse soleant, mortuo marito in certamen\niudiciumque ueniunt, quam ex his maxime dilexerit. uictrix \ngaudio exultans deductaque a necessariis laetum prae \n se ferentibus uultum coniugis se flammis superiacit \net cum eo tamquam felicissima crematur: superatae \ncum tristitia et maerore in uita remanent. protrahe \nin medium Cimbricam audaciam, adice Celtibericam \nfidem, iunge animosam Thraciae † potentiam\nsapientiam, adnecte Lyciorum in luctibus abiciendis\ncallide quaesitam rationem, Indico tamen rogo nihil \neorum praeferes, quem uxor ia pietas in modum \ngenialis tori propinquae mortis secura conscendit. \n",
                "14":"\n Cui gloriae Punicarum feminarum, ut ex\nconparatione turpius appareat, dedecus subnectam:\nSiccae enim fanum est Veneris, in quod se matronae \nconferebant atque inde procedentes ad quaestum, \ndotis corporis iniuria contrahebant, honesta\nnimirum tam inhonesto uinculo coniugia iuncturae. \n",
                "15":"\n Nam Persarum admodum probabile\ninstitutum fuit, quod liberos suos non prius aspiciebant \n quam septimum annum inplessent, quo paruulorum \namissionem aequiore animo sustinerent. \n",
                "16":"\n Ne Numidiae quidem reges uituperandi, qui \nmore gentis suae nulli mortalium osculum ferebant: \nquidquid enim in excelso fastigio positum est, humili \net trita consuetudine, quo sit uenerabilius, uacuum \nesse conuenit. \n"
            },
            "7":{
                "0":"\n DE DISCIPLINA MILITARI \n Venio nunc ad praecipuum decus et ad\nstabilimentum Romani imperii, salutari perseuerantia ad \nhoc tempus sincerum et incolume seruatum, militaris \ndisciplinae tenacissimum uinculum, in cuius sinu ac \ntutela serenus tranquillusque beatae pacis status\nadquiescit. ",
                "1":"\n P. Cornelius Scipio, cui deleta Karthago\nauitum cognomen dedit, consul in Hispaniam missus, \nut insolentissimos Numantinae urbis spiritus\nsuperiorum ducum culpa nutritos contunderet, eodem \nmomento temporis, quo castra intrauit, edixit ut \nomnia ex his, quae uoluptatis causa conparata erant, \nauferrentur ac summouerentur: nam constat tum \nmaximum inde institorum et lixarum numerum cum \nduobus milibus scortorum abisse. hac turpi atque \nerubescenda sentina uacuefactus exercitus noster, \nqui paulo ante metu mortis deformi se foederis ictu \nmaculauerat, erecta et recreata uirtute acrem illam \net animosam Numantiam incendiis exustam\nruinisque prostratam solo aequauit. itaque neglectae\ndisciplinae militaris indicium Mancini miserabilis deditio, \nseruatae merces speciosissimus Scipionis triumphus \nextitit. \n",
                "2":"\n Eius sectam Metellus secutus, cum exercitum \nin Africa Iugurthino bello nimia Spuri Albini\nindulgentia corruptum consul accepisset, omnibus imperii \nneruis ad reuocandam pristinae disciplinam militiae \nconisus est: nec singulas partes adprehendit, sed \ntotam continuo in suum statum redegit: protinus \nnamque lixas e castris submouit cibumque coctum \nuenalem proponi uetuit: in agmine neminem militum \nministerio seruorum iumentorumque, ut arma sua et \nalimenta ipsi ferrent, uti passus est: castrorum\nsubinde locum mutauit: eadem, tamquam Iugurtha\nsemper adesset, uallo fossaque aptissime cinxit. quid \nergo restituta continentia, quid repetita industria \nprofecit? crebras scilicet uictorias et multa tropaea \npeperit ex eo hoste, cuius tergum sub ambitioso\nimperatore Romano militi uidere non contigerat. \n",
                "3":"\n Bene etiam illi disciplinae militari adfuerunt, \nqui necessitudinum perruptis uinculis ultionem\nuindictamque laesae cum ignominia domuum suarum \nexigere non dubitauerunt: nam P. Rupilius consul \n eo bello, quod in Sicilia cum fugitiuis gessit, Q.\nFabium generum suum, quia neglegentia\nTauromenitanam arcem amiserat, prouincia iussit decedere. \n",
                "4":"\n C. Cotta consul P. Aurelium filium Pecuniolam \nsanguine sibi iunctum, quem obsidioni Liparitanae \nad auspicia repetenda Messanam transiturus\npraefecerat, uirgis caesum militiae munere inter pedites \nfungi coegit, quod eius culpa agger incensus, paene \ncastra erant capta. \n",
                "5":"\n Q. etiam Fuluius Flaccus censor Fuluium\nfratrem consortem legionem, in qua tribunus militum \nerat, iniussu consulis domum dimittere ausum senatu \nmouit. † non digna exempla tam breuiter, nisi\nmaioribus urguerer, referrentur: quid enim tam difficile \nfactu quam copulatae societati generis et imaginum \ndeformem in patriam reditum indicere aut\ncommunioni nominis ac familiae ueteris propinquitatis serie \ncohaerenti uirgarum contumeliosa uerbera adhibere \naut censorium supercilium aduersus fraternam\ncaritatem destringere? \n Dentur haec singula quamuis claris ciuitatibus, \nabunde tamen gloria disciplinae militaris instructae \nuidebuntur: \n 8 \n",
                "6":"\n \nat nostra urbs, quae omni genere \nmirificorum exemplorum totum terrarum orbem\nrepleuit, imperatorum proprio sanguine manantes\nsecures habet , ne turbato militiae ordine uindicta deesset, \nex castris publice speciosas, priuatim lugubres duplici \nuultu recepit, incerta gratulandi prius an adloquendi \nofficio fungeretur. igitur ego quoque haesitante \nanimo uos, bellicarum rerum seuerissimi custodes, \nPostumi Tuberte et Manli Torquate, memoria ac \nrelatione conplector, qui a animaduerto fore ut\npondere laudis, quam meruistis, obrutus magis\ninbecillitatem ingenii mei detegam quam uestram uirtutem, \nsicut par est, repraesentem. tu namque, Postumi, \ndictator A. Postumium, quem ad generis\npenetraliumque sacrorum successionem propagandam\ngenueras, cuius infantiae blandimenta sinu atque osculis \nfoueras, quem puerum litteris, quem iuuenem armis \ninstruxeras, sanctum, fortem, amantem tui pariter \nac patriae, quia non tuo iussu, sed sua sponte e \npraesidio progressus hostis fuderat, uictorem securi \nferiri iussisti et ad hoc peragendum imperium\npaternae uocis ministerio sufficere ualuisti: nam oculos \ntuos certum scio clarissima in luce tenebris offusos \ningens animi opus intueri nequiuisse. tu item,\n Postumi Torquate, Latino bello consul filium, quod \nprouocatus a Gemino Maecio duce Tusculanorum \nad dimicandum te ignaro descenderat, gloriosam \nuictoriam et speciosa spolia referentem abripi ab \nlictore et in modum hostiae mactari iussisti, satius \nesse iudicans patrem forti filio quam patriam militari \ndisciplina carere. \n",
                "7":"\n Age, quanto spiritu putamus usum L.\nQuintium Cincinnatum dictatorem eo tempore, quo\ndeuictis Aequiculis et sub iugum missis L. Minucium \nconsulatum deponere coegit, quod castra eius idem \nhostes obsederant? indignum enim maximo imperio \ncredidit quem non sua uirtus, sed fossa uallumque \ntutum praestiterat, cuique uerecundiae non fuerat \narma Romana metu trepida clausis portis contineri. \nergo imperiosissimi xii fasces, penes quos senatus \net equestris ordinis et uniuersae plebis summum\ndecus erat, quorumque nutu Latium ac totius Italiae \nuires regebantur, contusi atque fracti dictatoriae se \nanimaduersioni substrauerunt: ac, ne inulta foret \nlaesa gloria militaris, consul delicti omnis uindex\npunitus est. his, ut ita dicam, piaculis, Mars, imperii \nnostri pater, ubi aliqua ex parte a tuis auspiciis\ndegeneratum erat, numen tuum propitiabatur, adfinium \net cognatorum et fratrum nota, filiorum strage,\nignominiosa consulum eiuratione. \n",
                "8":"\n Eiusdem ordinis quod sequitur. Papirius \ndictator, cum aduersus imperium eius Q. Fabius \nRullianus magister equitum exercitum in aciem \neduxisset, quamquam fusis Samnitibus in castra\nredierat, tamen neque uirtute eius neque successu\nneque nobilitate motus uirgas expediri eumque nudari \niussit. o spectaculum admirabile! et Rullianus et \nmagister equitum et uictor scissa ueste spoliatoque \ncorpore lictorum se uerberibus lacerandum praebuit, \nut in acie exceptorum uulnerum nodosis ictibus cruore \nrenouato uictoriarum, quas modo speciosissimas erat \nadeptus, titulos respergeret. precibus deinde suis \nexercitus occasionem Fabio confugiendi in urbem \ndedit, ubi frustra senatus auxilium inplorauit: nihilo \nminus enim Papirius in exigenda poena perseuerauit. \nitaque coactus est pater eius post dictaturam\ntertiumque consulatum rem ad populum deuocare\nauxiliumque tribunorum plebi supplex pro filio petere. \nneque hac re seueritas Papiri refrenari potuit.\nceterum, cum ab uniuersis ciuibus et ipsis tribunis plebi \nrogaretur, testatus est se poenam illam non Fabio, \nsed populo et tribuniciae concedere potestati. \n",
                "9":"\n L. quoque Calpurnius Piso consul, cum in\nSicilia bellum aduersus fugitiuos gereret et C. Titius \nequitum praefectus fugitiuorum multitudine\nhostium circumuentus arma iis tradidisset, his\npraefectum ignominiae generibus adfecit: iussit eum \ntoga laciniis abscisis amictum discinctaque tunica\nindutum nudis pedibus a mane in noctem usque ad \nprincipia per omne tempus militiae adesse.\ninterdixit etiam ei conuictum hominum usumque\nbalnearum, turmasque equitum, quibus praefuerat, ademptis \nequis in funditorum alas transcripsit. magnum\nprofecto dedecus patriae pari sontium dedecore\nuindicatum est, quoniam quidem id egit Piso, ut qui\ncupiditate uitae adducti cruce dignissimis fugitiuis tropaea \nde se statuere concesserant libertatique suae seruili \nmanu flagitiosum inponi iugum non erubuerant, \namarum lucis usum experirentur mortemque, quam \neffeminate timuerant, uiriliter optarent. \n",
                "10":"\n Nec minus Pisone acriter Q. Metellus. qui, \ncum apud Con trebiam res gereretur, conlocatas a se \nin quadam statione quinque cohortes atque ex ea \nuiribus hostium depulsas repetere eandem stationem \ne uestigio iussit, non quod speraret ab his amissum \nlocum recuperari posse, sed ut praeteritae culpam \npugnae insequentis certaminis manifesto periculo\npuniret. edixit etiam ut, si quis ex his fugiens castra \npetisset, pro hoste interficeretur. qua seueritate \nconpressi milites et corporibus fatigatis et animis \ndesperatione uitae inplicatis loci tamen iniquitatem \nmultitudinemque hostium superarunt. humanae\nigitur inbecillitatis efficacissimum duramentum est\nnecessitas. \n",
                "11":"\n In eadem prouincia Q. Fabius Maximus\nferocissimae gentis animos contundere et debilitare \ncupiens mansuetissimum ingenium suum ad tempus \ndeposita clementia seueriore uti seueritate coegit: \nomnium enim, qui ex praesidiis Romanorum ad\nhostes trans fugerant captique erant, manus abscidit, ut \ntrunca prae se brachia gestantes metum defectionis \nreliquis inicerent. rebelles itaque manus a\ncorporibus suis distractae inque cruentato solo sparsae \nceteris ne idem committere auderent documento\nfuerunt. \n",
                "12":"\n Nihil mitius superiore Africano. is tamen ad \nfirmandam disciplinam militarem aliquid ab\nalienissima sibi crudelitate amaritudinis mutuandum\nexistimauit: si quidem deuicta Karthagine, cum omnes, \nqui ex nostris exercitibus ad Poenos transierant, in \nsuam potestatem redegisset, grauius in Romanos \nquam in Latinos transfugas animaduertit: hos enim \ntamquam patriae fugitiuos crucibus adfixit, illos \ntamquam perfidos socios securi percussit. non\nprosequar hoc factum ulterius, et quia Scipionis est et \nquia Romano sanguini quamuis merito perpesso\nseruile supplicium insultare non adtinet, cum\npraesertim transire ad ea liceat, quae sine domestico uulnere \ngesta narrari possunt. \n",
                "13":"\n Nam posterior Africanus euerso Punico\nimperio exterarum gentium transfugas in edendis\npopulo spectaculis feris bestiis obiecit, \n 8 \n",
                "14":"\n \net L. Paulus \nPerse rege superato eiusdem generis et culpae\nhomines elephantis proterendos substrauit, utilissimo\nquidem exemplo, si tamen acta excellentissimorum \nuirorum humiliter aestimare sine insolentiae\nreprehensione permittitur: aspero enim et absciso\ncastigationis genere militaris disciplina indiget, quia uires \narmis constant, quae ubi a recto tenore desciuerint, \noppressura sunt, nisi opprimantur. \n",
                "15":"\n Sed tempus est eorum quoque mentionem \nfieri, quae iam non a singulis, uerum ab uniuerso\nsenatu pro militari more obtinendo defendendoque\nadministrata sunt. L. Marcius tribunus militum, cum \nreliquias duorum exercituum Publi et Gnaei\nScipionum, quos arma Punica in Hispania absumpserant, \ndispersas mira uirtute collegisset earumque suffragiis \ndux esset creatus, senatui de rebus actis a se\nscribens in hunc modum orsus est: 'L. Marcius pro \npraetore'. cuius honoris usurpatione uti eum \npatribus conscriptis non placuit, quia duces a populo, \nnon a militibus creari solerent. quo tempore tam \n† iniusto, tam graui propter inmane rei publicae \ndamnum etiam tribunus militum adulandus erat, \nquoniam quidem ad statum totius ciuitatis\ncorrigendum unus suffecerat. sed nulla clades, nullum\nmeritum ualentius militari disciplina fuit. \n Succurrebat enim illis quam animosa seueritate \nTarentino bello maiores eorum usi fuissent, in quo \nquassatis et adtritis rei publicae uiribus, cum magnum \ncaptiuorum ciuium suorum numerum a Pyrro rege \nultro missum recepissent, decreuerunt ut ex iis, qui \nequo meruerant, peditum numero militarent, qui \npedites fuerant, in funditorum auxilia\ntranscriberentur, neue quis eorum intra castra tenderet, neue \nlocum extra adsignatum uallo aut fossa cingeret, \nneue tentorium ex pellibus haberet. recursum autem \nhis ad pristinum militiae ordinem proposuerunt, si \nquis bina spolia ex hostibus tulisset. quibus\nsuppliciis conpressi ex deformibus Pyrri munusculis\nacerrimi hostes extiterunt. \n Parem iram senatus aduersus illos destrinxit, qui \napud Cannas rem publicam deseruerant: nam cum \neos grauitate decreti ultra mortuorum condicionem \nrelegasset, acceptis a M. Marcello litteris, ut eorum \nsibi opera ad expugnationem Syracusarum uti\nliceret, rescripsit indignos esse qui in castra\nreciperentur: ceterum se ei permittere ut faceret quod \nexpedire rei publicae iudicasset, dum ne quis ex his \nmunere uacaret aut dono militiae donaretur aut in \nItaliam, donec hostes in ea essent, accederet. sic \neneruis animos odisse uirtus solet. \n Age, quam grauiter senatus tulit quod Q.\nPetilium consulem fortissime aduersus Ligures\npugnantem occidere milites passi essent! legioni neque\nstipendium anni procedere neque aera dari uoluit, quia \npro salute imperatoris hostium se telis non\nobtulerant. idque decretum amplissimi ordinis speciosum \net aeternum Petili monumentum extitit, sub quo in \nacie morte, in curia ultione clari cineres eius\nadquiescunt. \n Consimili animo, cum ei Hannibal vi milium\nRomanorum, quae capta in castris habebat,\nredimendorum potestatem fecisset, condicionem spreuit memor \ntantam multitudinem armatorum iuuenum, si honeste \nmori uoluisset, turpiter capi non potuisse. quorum \nnescio utrum maius dedecus fuerit quod patria spei \nan quod hostis metus nihil in his reposuerit, † haec \npro se, ille ne aduersus se dimicarent parui ducendo. \n Sed cum aliquotiens senatus pro militari\ndisciplina seuere excubuerit, nescio an tum praecipue, \ncum milites, qui Regium iniusto bello occupauerant \nmortuoque duce Iubellio M. Caesium scribam eius \nsua sponte imperatorem delegerant, carcere inclusit, \nac M. Fuluio Flacco tribuno plebi denuntiante ne in \nciues Romanos aduersus morem maiorum\nanimaduerteret, nihilo minus propositum executus est. ceterum \nquo minore cum inuidia id perageretur,\nquinquagenos per singulos dies uirgis caesos securi percuti \niussit eorumque corpora sepulturae mandari\nmortemque lugeri uetuit. \n"
            },
            "8":{
                "0":"\n Leniter hoc patres conscripti, si\nKarthaginiensium senatus in militiae negotiis procurandis \nuiolentiam intueri uelimus, a quo duces bella prauo \nconsilio gerentes, etiam si prospera fortuna\nsubsecuta esset, cruci tamen suffigebantur, quod bene \ngesserant deorum inmortalium adiutorio, quod male \ncommiserant ipsorum culpae inputante. \n",
                "1":"\n Clearchus uero Lacedaemoni or um dux\negregio dicto disciplinam militiae continebat, identidem \nexercitus sui auribus inculcando a militibus\nimperatorem potius quam hostem metui debere. quo aperte \ndenuntiabat futurum ut spiritum poenae\ninpenderent, quem pugnae acceptum ferre dubitassent.\nidque a duce praecipi non mirabantur maternarum \nblanditiarum memores, quibus exituri ad\nproeliandum monebantur ut aut uiui cum armis in\nconspectum earum uenirent aut mortui in armis\nreferrentur. hoc intra domesticos parietes accepto signo \nSpartanae acies dimicabant. sed aliena prospexisse \ntantum modo satis est, cum propriis multoque\nuberioribus et felicioribus exemplis gloriari liceat. \n"
            },
            "9":{
                "0":"\n Disciplina militaris acriter retenta\nprincipatum Italiae Romano imperio peperit, multarum\nurbium, magnorum regum, ualidissimarum gentium \nregimen largita est, fauces Pontici sinus patefecit, \nAlpium Taurique montis conuulsa claustra tradidit, \nortumque e paruula Romuli casa totius terrarum \norbis fecit columen. ex cuius sinu quoniam omnes \ntriumphi manarunt, sequitur ut de triumphandi iure \ndicere incipiam. \n",
                "1":"\n DE IVRE TRIVMPHANDI \n Ob leuia proelia quidam imperatores\ntriumphos sibi decerni desiderabant. quibus ut\noccurreretur, lege cautum est ne quis triumpharet, nisi qui \nV milia hostium una acie cecidisset: non enim \nnumero, sed gloria triumphorum excelsius urbis\nnostrae futurum decus maiores existimabant. ceterum \nne tam praeclara lex cupiditate laureae\noblitteraretur, legis alterius adiutorio fulta est, quam L.\nMarcius et M. Cato tribuni plebei tulerunt: poenam enim \nimperatoribus minatur, qui aut hostium occisorum \nin proelio aut amissorum ciuium falsum numerum \nlitteris senatui ausi essent referre, iubetque eos, cum \nprimum urbem intrassent, apud quaestores urbanos \niurare de utroque numero uere ab iis senatui esse \nscriptum. \n",
                "2":"\n Post has leges iudicii illius tempestiua mentio \nintroducetur, in quo de iure triumphandi inter\nclarissimas personas et actum et excussum est. C. \nLutatius consul Catulus et Q. Valerius praetor circa \nSiciliam insignem Poenorum classem deleuerant. quo \nnomine Lutatio consuli triumphum senatus decreuit. \ncum autem Valerius sibi quoque eum decerni\ndesideraret, negauit id fieri oportere Lutatius, ne in honore \ntriumphi minor potestas maiori aequaretur,\npertinaciusque progressa contentione Valerius sponsione\nLutatium prouocauit, ni suo ductu Punica classis esset \noppressa, nec dubitauit restipulari Lutatius. itaque \niudex inter eos conuenit Atilius Calatinus, apud quem \nValerius in hunc modum egit, consulem ea pugna in \nlectica claudum iacuisse, se autem omnibus\nimperatoriis partibus functum. tunc Calatinus, prius quam \nLutatius causam suam ordiretur, 'quaero' inquit, \n'Valeri, a te, si dimicandum necne esset contrariis \ninter uos sententiis dissedissetis, utrum quod consul \nan quod praetor imperasset maius habiturum fuerit \nmomentum.' respondit Valerius non facere se\ncontrouersiam quin priores partes consulis essent\nfuturae. 'age deinde' inquit Calatinus, 'si diuersa\nauspicia accepissetis, cuius magis auspicio staretur?' \n'item' respondit Valerius 'consulis'. 'iam hercules' \ninquit, 'cum de imperio et auspicio inter uos\ndisceptationem susceperim, et tu utroque aduersarium tuum \nsuperiorem fuisse fatearis, nihil est quod ulterius \ndubitem. itaque, Lutati, quamuis adhuc tacueris,\nsecundum te litem do'. mirifice iudex, quod in manifesto \nnegotio tempus teri passus non est: probabilius \nLutatius, quod ius amplissimi honoris constanter\ndefendit: sed ne Valerius quidem inprobe, quia fortis et \nprosperae pugnae ut non legitimum ita praemium \npetiit. \n",
                "3":"\n Quid facias Cn. Fuluio Flacco, qui tam\nexpetendum aliis triumphi honorem decretum sibi a \nsenatu ob res bene gestas spreuit ac repudiauit,\nnimirum † non plura praecerpens quam acciderunt?— \nnam ut urbem intrauit, continuo quaestione publica \nadflictus exilio multatus est,—ut, si quid religionis \ninsolentia commisisset, poena expiaret. \n",
                "4":"\n Sapientiores igitur Q. Fuluius, qui Capua \ncapta, et L. Opimius, qui Fregellanis ad deditionem \nconpulsis triumphandi potestatem a senatu petierunt, \nuterque editis operibus magnificus, sed neuter\npetitae rei compos non quidem inuidia patrum\nconscriptorum, cui numquam aditum in curiam esse\nuoluerunt, sed summa diligentia obseruandi iuris, quo \ncautum erat ut pro aucto imperio, non pro\nreciperatis quae populi Romani fuissent triumphus\ndecerneretur: tantum enim interest adicias aliquid an\ndetractum restituas, quantum distat beneficii initium \nab iniuriae fine. \n",
                "5":"\n Quin etiam ius, de quo loquor, sic custoditum \nest, ut P. Scipioni ob reciperatas Hispanias, M.\nMarcello ob captas Syracusas triumphus non \ndecerneretur, quod ad eas res gerendas sine ullo erant missi \nmagistratu. probentur nunc cuiuslibet gloriae\ncupidi, qui ex desertis montibus myoparonumque \npiraticis rostris laudis inopes laureae ramulos\nfestinabunda manu decerpserunt: Karthaginis imperio\nabrupta Hispania et Siciliae caput abscisum, Syracusae, \ntriumphalis iungere currus nequiuerunt: et quibus \nuiris? Scipioni et Marcello, quorum ipsa nomina \ninstar aeterni sunt triumphi. sed clarissimos solidae \nueraeque uirtutis auctores humeris suis salutem patriae \ngestantes, etsi coronatos intueri senatus cupiebat, \niustiori tamen reseruandos laureae putauit. \n",
                "6":"\n His illud subnectam: moris est ab imperatore \nducturo triumphum consules inuitari ad cenam, \ndeinde rogari ut uenire supersedeant, ne quis eo die, \nquo ille triumpharit, maioris in eodem conuiuio sit \nimperii. \n",
                "7":"\n Verum quamuis quis praeclaras res\nmaximeque utiles rei publicae ciuili bello gessisset,\nimperator tamen eo nomine appellatus non est, neque ullae \nsupplicationes decretae sunt, neque aut ouans aut \ncurru triumphauit, quia, ut necessariae istae, ita \nlugubres semper existimatae sunt uictoriae utpote \nnon externo, sed domestico partae cruore. itaque et \nNasica Ti. Gracchum et † G. Metellus Opimi factiones \nmaesti trucidarunt. Q. Catulus M. Lepido collega \nsuo cum omnibus seditionis copiis † extinctoque tum \nmoderatum prae se ferens gaudium in urbem reuertit. \nGaius etiam Antonius Catilinae uictor abstersos\ngladios in castra retulit. L. Cinna et C. Marius\nhauserant quidem auidi ciuilem sanguinem, sed non \nprotinus ad templa deorum et aras tetenderunt. iam \nL. Sulla, qui plurima bella ciuilia confecit, cuius \ncrudelissimi et insolentissimi successus fuerunt, cum \nconsummata atque constructa potentia sua triumphum \nduceret, ut Graeciae et Asiae multas urbes, ita\nciuium Romanorum nullum oppidum uexit. \n Piget taedetque per uulnera rei publicae\nulterius procedere. lauream nec senatus cuiquam dedit \nnec quisquam sibi dari desiderauit ciuitatis parte \nlacrimante. ceterum ad quercum pronae manus \nporriguntur, ubi ob ciues seruatos corona danda \nest, qua postes Augustae domus sempiterna gloria \ntriumphant. \n"
            },
            "10":{
                "0":"\n DE CENSORIA NOTA \n Castrensis disciplinae tenacissimum uinculum et \nmilitaris rationis diligens obseruatio admonet me ut \nad censuram pacis magistram custodemque\ntransgrediar: nam ut opes populi Romani in tantum\namplitudinis imperatorum uirtutibus excesserunt, ita \nprobitas et continentia, censorio supercilio examinata, \nest opus effectu par bellicis laudibus: quid enim \nprodest foris esse strenuum, si domi male uiuitur? \nexpugnentur licet urbes, corripiantur gentes, regnis \nmanus iniciantur, nisi foro et curiae officium ac\nuerecundia sua constiterit, partarum rerum caelo\ncumulus aequatus sedem stabilem non habebit. ad rem \nigitur pertinet nosse atque adeo recordari acta\ncensoriae potestatis. \n",
                "1":"\n Camillus et Postumius censores aera poenae \nnomine eos, qui ad senectutem caelibes peruenerant, \nin aerarium deferre iusserunt, iterum puniri dignos, \nsi quo modo de tam iusta constitutione queri sunt \nausi, cum in hunc modum increparentur: 'natura \nuobis quemadmodum nascendi, ita gignendi legem \nscribit, parentesque uos alendo nepotum\nnutriendorum debito, si quis est pudor, alligauerunt. accedit \nhis quod etiam fortuna longam praestandi huiusce \nmuneris aduocationem estis adsecuti, cum interim \nconsumpti sunt anni uestri et mariti et patris\nnomine uacui. ite igitur et non odiosam exsoluite\nstipem, utilem posteritati numerosae.' \n",
                "2":"\n Horum seueritatem M. Valerius Maximus et \nC. Iunius Brutus Bubulcus censores consimili genere \nanimaduersionis imitati sunt: L. enim Annium\nsenatu mouerunt, quod quam uirginem in\nmatrimonium duxerat repudiasset nullo amicorum in \nconsilio adhibito. at hoc crimen nescio an superiore \nmaius: illo nam que coniugalia sacra spreta tantum, \nhoc etiam iniuriose tractata sunt. optimo ergo\niudicio censores indignum eum aditu curiae\nexistimauerunt, \n 8 \n",
                "3":"\n \nsicut Porcius Cato L. Flamininum, quem \ne numero senatorum sustulit, quia in prouincia\nquendam damnatum securi percusserat tempore supplicii \nad arbitrium et spectaculum mulierculae, cuius amore \ntenebatur, electo. et poterat inhiberi respectu\nconsulatus, quem is gesserat, atque auctoritate fratris \neius Titi Flaminini. sed et censor et Cato, duplex \nseueritatis exemplum, eo magis illum notandum\nstatuit, quod amplissimi honoris maiestatem tam taetro \nfacinore inquinauerat nec pensi duxerat isdem\nimaginibus ascribi meretricis oculos humano sanguine \ndelectatos et regis Philippi supplices manus. \n",
                "4":"\n Quid de Fabrici Luscini censura loquar?\nnarrauit omnis aetas et deinceps narrabit ab eo\nCornelium Rufinum duobus consulatibus et dictatura\nspeciosissime functum, quod X pondo uasa argentea \nconparasset, perinde ac malo exemplo luxuriosum in \nordine senatorio retentum non esse. ipsae medius \nfidius mihi litterae saeculi nostri obstupescere\nuidentur, cum ad tantam seueritatem referendam\nministerium adcommodare coguntur, ac uereri ne non\nnostrae urbis acta commemorare existimentur: uix \nenim credibile est intra idem pomerium X pondo \nargenti et inuidiosum fuisse censum et inopiam\nhaberi contemptissimam. \n",
                "5":"\n M. autem Antonius et L. Flaccus censores\nDuronium senatu mouerunt, quod legem de coercendis \nconuiuiorum sumptibus latam tribunus plebi\nabrogauerat. mirifica notae causa: quam enim\ninpudenter Duronius rostra conscendit illa dicturus: 'freni \nsunt iniecti uobis, Quirites, nullo modo perpetiendi. \nalligati et constricti estis amaro uinculo seruitutis: \nlex enim lata est, quae uos esse frugi iubet.\nabrogemus igitur istud horridae uetustatis rubigine\nobsitum imperium: etenim quid opus libertate, si\nuolentibus luxu perire non licet?' \n",
                "6":"\n Age, par proferamus aequali iugo uirtutis\nhonorumque societate iunctum, instinctu autem\naemulationis animo dissidens. Claudius Nero Liuiusque \nSalinator, secundi Punici belli temporibus firmissima \nrei publicae latera, quam destrictam simul egerunt \ncensuram! nam cum equitum centurias\nrecognoscerent et ipsi propter robur aetatis etiam nunc eorum \nessent e numero, ut est ad Polliam uentum tribum, \npraeco lecto nomine Salinatoris citandum necne sibi \nesset haesitauit. quod ubi intellexit Nero, et citari \ncollegam et equum uendere iussit, quia populi\niudicio damnatus esset. Salinator quoque eadem\nanimaduersione Neronem persecutus est adiecta causa, \nquod non sincera fide secum in gratiam redisset. \nquibus uiris si quis caelestium significasset futurum \nut eorum sanguis inlustrium imaginum serie\ndeductus in ortum salutaris principis nostri conflueret, \ndepositis inimicitiis artissimo se amicitiae foedere \niunxissent, seruatam ab ipsis patriam communi stirpi \nseruandam relicturi. Salinator uero quattuor atque \nXXX tribus inter aerarios referre non dubitauit, \n quod, cum se damnassent, postea consulem et\ncensorem fecissent, praetexuitque causam, quia necesse \nesset eas alterutro facto crimine temeritatis aut\nperiurii teneri. unam tantum modo tribuum Maeciam \nuacuam nota reliquit, quae eum suffragiis suis ut \nnon damnatione, ita ne honore quidem dignum\niudicauerat. quam putemus constantis et praeualidi \nillum ingenii fuisse, qui neque tristi iudiciorum \nexitu conpelli neque honorum magnitudine adduci \npotuit quo se blandiorem in administratione rei\npublicae gereret? \n",
                "7":"\n Equestris quoque ordinis bona magnaque pars \n cccc iuuenes censoriam notam patiente animo\nsustinuerunt, quos M'. Valerius et P. Sempronius, quia in \nSicilia ad munitionum opus explicandum ire iussi \nfacere id neglexerant, equis publicis spoliatos in \nnumerum aerariorum retulerunt. \n",
                "8":"\n Turpis etiam metus censores summa cum\nseueritate poenam exegerunt: M. enim Atilius Regulus \net L. Furius Philus M. Metellum quaestorem\nconpluresque equites Romanos, qui post infeliciter\ncommissam Cannensem pugnam cum eo abituros se Italia \niurauerant, dereptis equis publicis inter aerarios\nreferendos curauerunt. eos quo que graui nota\nadfecerunt, qui cum in potestatem Hannibalis uenissent, \nlegati ab eo missi ad senatum de permutandis \ncaptiuis, neque inpetrassent quod petebant, in urbe \nmanserunt, quia et Romano sanguini fidem\npraestare conueniens erat et M. Atilius Regulus censor \nperfidiam notabat, cuius pater per summos\ncruciatus expirare quam fallere Karthaginienses satius \nesse duxerat. iam haec censura ex foro in castra \ntranscendit, quae neque timeri neque decipi uoluit \nhostem. \n",
                "9":"\n Secuntur duo eiusdem generis exempla, eaque \nadiecisse satis erit. C. Geta, cum a L. Metello et Cn. \nDomitio censoribus senatu motus esset, postea\ncensor factus est. item M. Valerius Messala censoria \nnota perstrictus censoriam postmodum potestatem \nimpetrauit. quorum ignominia uirtutem acuit:\nrubore enim eius excitati omnibus uiribus incubuerunt, \nut digni ciuibus uiderentur, quibus dari potius quam \nobici censura deberet. \n"
            },
            "11":{
                "0":"\n DE MAIESTATE \n Est et illa quasi priuata censura, maiestas\nclarorum uirorum, sine tribunalium fastigio, sine\napparitorum ministerio potens in sua amplitudine\nobtinenda: grato enim et iucundo introitu animis\nhominum adlabitur admirationis praetexto uelata. quam \nrecte quis dixerit longum et beatum honorem esse \nsine honore. \n",
                "1":"\n Nam quid plus tribui potuit consuli quam est \ndatum reo Metello? qui cum causam repetundarum \ndiceret tabulaeque eius ab accusatore expostulatae \nad nomen inspiciendum circa iudices ferrentur,\ntotum consilium ab earum contemplatione oculos\nauertit, ne de aliqua re, quae in his relatae erant,\nuideretur dubitasse. non in tabulis, sed in uita Q. Metelli \nargumenta sincere administratae prouinciae legenda \nsibi iudices crediderunt, indignum rati integritatem \ntanti uiri exigua cera et paucis litteris per pen di. \n",
                "2":"\n Sed quid mirum, si debitus honos a ciuibus \nMetello tributus est, quem superiori Africano etiam \nhostis praestare non dubitauit? si quidem rex\nAntiochus bello, quod cum Romanis gerebat, filium eius \na militibus suis interceptum honoratissime excepit \nregiisque muneribus donatum ultro et celeriter patri \nremisit, quamquam ab eo tum maxime finibus\nimperii pellebatur. sed et rex et lacessitus maiestatem \nexcellentissimi uiri uenerari quam dolorem suum \nulcisci maluit. \n Ad eundem Africanum in Liternina uilla se\ncontinentem conplures praedonum duces uidendum\neodem tempore forte confluxerunt. quos cum ad uim \nfaciendam uenire existimasset, praesidium\ndomesticorum in tecto conlocauit eratque in his repellendis \net animo et apparatu occupatus. quod ut praedones \nanimaduerterunt, dimissis militibus abiectisque armis \nianuae adpropinquant et clara uoce nuntiant Scipioni \nnon uitae eius hostes, sed uirtutis admiratores uenisse \nconspectum et congressum tanti uiri quasi caeleste \naliquod beneficium expetentes: proinde securum se † \nnobis spectandum praebere ne grauetur. haec\npostquam domestici Scipioni retulerunt, fores reserari \neosque intromitti iussit. qui postes ianuae tamquam \naliquam religiosissimam aram sanctumque templum \nuenerati cupide Scipionis dexteram adprehenderunt \nac diu osculati positis ante uestibulum donis, quae \ndeorum inmortalium numini consecrari solent, laeti, \nquod Scipionem uidisse contigisset, ad † lares\nreuerterunt. quid hoc fructu maiestatis excelsius, quid \netiam iucundius? hostis iram admiratione sui\nplacauit, spectaculo praesentiae suae latronum\ngestientis oculos uidit. delapsa caelo sidera hominibus si \nse offerant, uenerationis amplius non recipient. \n",
                "3":"\n Et haec quidem uiuo Scipioni, illud autem \nAemilio Paulo exanimi contigit: nam cum exequiae \neius celebrarentur ac forte tunc principes\nMacedoniae legationis nomine Romae morarentur, funebri \nlecto sponte sua sese subiecerunt. quod aliquanto \nmaius uidebitur, si qui cognoscat lecti illius frontem \nMacedonicis triumphis fuisse adornatam: quantum \nenim Paulo tribuerunt, propter quem gentis suae \ncladium indicia per ora uulgi ferre non exhorruerunt! \nquod spectaculum funeri speciem alterius triumphi \nadiecit: bis enim te, Paule, Macedonia urbi nostrae \ninlustrem ostendit, incolumem spoliis suis, fato \nfunctum umeris. \n",
                "4":"\n Ne fili quidem tui Scipionis Aemiliani, quem \nin adoptionem dando duarum familiarum\nornamentum esse uoluisti, maiestati parum honoris tributum \nest, cum eum adulescentem admodum a Lucullo\nconsule petendi auxilii gratia ex Hispania in Africam \nmissum Karthaginienses et Masinissa rex de pace \ndisceptatorem uelut consulem et imperatorem\nhabuerunt. ignara quidem fatorum suorum Karthago: \norientis enim illud iuuentae decus deorum atque\nhominum indulgentia ad excidium eius alebatur, ut \nsuperius cognomen Africanum capta, posterius euersa \nCorneliae genti daret. \n",
                "5":"\n Quid damnatione, quid exilio miserius? atqui \nP. Rutilio conspiratione publicanorum perculso\nauctoritatem adimere non ualuerunt. cui Asiam petenti \nomnes prouinciae illius ciuitates legatos secessum eius \nopperientes obuiam miserunt. exulare aliquis † loco \nhoc aut triumphare iustius dixerit. \n",
                "6":"\n C. etiam Marius in profundum ultimarum\nmiseriarum abiectus ex ipso uitae discrimine beneficio \nmaiestatis emersit: missus enim ad eum occidendum \nin priuata domo Minturnis clausum seruus publicus \nnatione Cimber et senem et inermem et squalore\nobsitum strictum gladium tenens adgredi non sustinuit \net claritate uiri obcaecatus abiecto ferro attonitus \ninde ac tremens fugit. Cimbrica nimirum calamitas \noculos hominis praestrinxit, deuictaeque gentis suae \ninteritus animum comminuit, etiam dis inmortalibus \nindignum ratis ab uno eius nationis interfici Marium, \nquam totam deleuerat. Minturnenses autem\nmaiestate illius capti conprehensum iam et constrictum \ndira fati necessitate incolumem praestiterunt. nec \nfuit eis timori asperrima Sullae uictoria, cum\npraesertim ipse Marius eos a conseruando Mario\nabsterrere posset. \n",
                "7":"\n M. quoque Porcium Catonem admiratio fortis \nac sincerae uitae adeo uenerabilem senatui fecit, \nut, cum inuito C. Caesare consule aduersus\npublicanos dicendo in curia diem traheret et ob id iussu \neius a lictore in carcerem duceretur, uniuersus\nsenatus illum sequi non dubitaret. quae res diuini animi \nperseuerantiam flexit. \n",
                "8":"\n Eodem ludos Florales, quos Messius aedilis \nfaciebat, spectante populus ut mimae nudarentur \npostulare erubuit. quod cum ex Fauonio amicissimo \nsibi una sedente cognosset, discessit e theatro, ne \npraesentia sua spectaculi consuetudinem impediret. \nquem abeuntem ingenti plausu populus prosecutus \npriscum morem iocorum in scaenam reuocauit,\nconfessus plus se maiestatis uni illi tribuere quam sibi \nuniuerso uindicare. quibus opibus, quibus imperiis, \nquibus triumphis hoc datum est? exiguum uiri\npatrimonium, astricti continentia mores, modicae\nclientelae, domus ambitioni clausa, paterni generis una \n inl. imago, minime blanda frons, sed omnibus\nnumeris perfecta uirtus. quae quidem effecit ut\nquisquis sanctum et egregium ciuem significare uelit, \nsub nomine Catonis definiat. \n"
            },
            "12":{
                "0":"\n Dandum est aliquid loci etiam alienigenis \nexemplis, ut dometicis aspersa ipsa uarietate\ndelectent. Harmodi et Aristogitonis, qui Athenas\ntyrannide liberare conati sunt, effigies aeneas Xerxes \nea urbe deuicta in regnum suum transtulit. longo \ndeinde interiecto tempore Seleucus in pristinam\nsedem reportandas curauit. Rhodii quoque eas urbi \nsuae adpulsas, cum in hospitium publice inuitassent, \nsacris etiam in puluinaribus conlocauerunt. nihil hac \nmemoria felicius, quae tantum uenerationis in tam \nparuulo aere possidet. \n",
                "1":"\n Quantum porro honoris Athenis Xenocrati, \nsapientia pariter ac sanctitate claro, tributum est! \ncum testimonium dicere coactus ad aram accessisset, \nut more eius ciuitatis iuraret omnia se uere\nretulisse, uniuersi iudices consurrexerunt\nproclamaruntque ne ius iurandum diceret, quodque sibimet ipsis \npostmodum dicendae sententiae loco remissuri non \nerant, sinceritati eius concedendum existimarunt. \n"
            }
        },
        "2":{
            "0":{
                "0":"\n Adtingam quasi cunabula quaedam et elementa \nuirtutis, animique procedente tempore ad summum \ngloriae cumulum peruenturi certo cum indolis\nexperimento datos gustus referam. \n"
            },
            "1":{
                "0":"\n DE INDOLE \n Aemilius Lepidus puer etiam tum progressus \nin aciem hostem interemit, ciuem seruauit. cuius \ntam memorabilis operis index est in Capitolio statua \nbullata et incincta praetexta senatus consulto posita: \niniquum enim putauit eum honori nondum\ntempestiuum uideri, qui iam uirtuti maturus fuisset.\nprae cu currit igitur Lepidus aetatis stabilimentum fortiter \nfaciendi celeritate duplicemque laudem e proelio\nretulit, cuius eum uix spectatorem anni esse \npatiebantur: arma enim infesta et destricti gladii et discursus \ntelorum et aduentantis equitatus fragor et\nconcurrentium exercituum impetus iuuenibus quoque\naliquantum terroris incutit, inter quae gentis Aemiliae \npueritia coronam mereri, spolia rapere ualuit. \n",
                "1":"\n Hic spiritus ne M. quidem Catonis pueritiae \ndefuit: nam cum in domo M. Drusi auunculi sui \neducaretur, et ad eum tribunum pl. Latini de\nciuitate inpetranda conuenissent, a Q. Poppedio Latii \nprincipe, Drusi autem hospite, rogatus ut socios \napud auunculum adiuuaret, constanti uultu non \nfacturum se respondit. iterum deinde ac saepius \ninterpellatus in proposito perstitit. tunc Poppedius \nin excelsam aedium partem leuatum abiecturum inde \nse, nisi precibus obtemperaret, minatus est: nec hac \nre ab incepto moueri potuit. expressa est itaque illa \nuox homini: 'gratulemur nobis, Latini et socii, hunc \nesse tam paruum, quo senatore ne sperare quidem \nnobis ciuitatem licuisset'. tenero ergo animo Cato \ntotius curiae grauitatem percepit perseuerantiaque \nsua Latinos iura nostrae ciuitatis adprehendere\ncupientes reppulit. \n Idem, cum salutandi gratia praetextatus ad\nSullam uenisset et capita proscriptorum in atrium adlata \nuidisset, atrocitate rei commotus paedagogum suum \nnomine Sarpedonem interrogauit quapropter nemo \ninueniretur, qui tam crudelem tyrannum occideret: \ncumque is non uoluntatem hominibus, sed facultatem \ndeesse, quod salus eius magno praesidio militum\ncustodiretur, respondisset, ut ferrum sibi daret\nobsecrauit, adfirmando perfacile se eum interfecturum, \nquod in lecto illius considere soleret. paedagogus et \nanimum Catonis agnouit et propositum exhorruit \neumque postea ad Sullam excussum semper adduxit. \nnihil hoc admirabilius: puer in officina crudelitatis \ndeprehensum uictorem non extimuit tum maxime \nconsules, municipia, legiones, equestris ordinis\nmaiorem partem trucidantem. ipsum Marium illo loci \nstatuisses, celerius aliquid de sua fuga quam de\nSullae nece cogitasset. \n",
                "2":"\n Cuius filium Faustum C. Cassius\ncondiscipulum suum in schola proscriptionem paternam\nlaudantem ipsumque, cum per aetatem potuisset, idem \nfacturum minitantem colapho percussit. dignam\nmanum, quae publico parricidio se non contaminaret. \n"
            },
            "2":{
                "0":"\n Et ut a Graecis aliquid, Alcibiades ille, \ncuius nescio utrum bona an uitia patriae\nperniciosiora fuerint—illis enim ciues suos decepit, his\nadflixit—, cum adhuc puer ad Periclen auunculum suum \nuenisset eumque secreto tristem sedentem uidisset, \ninterrogauit quid ita tantam in uultu confusionem \ngereret. at illo dicente mandatu se ciuitatis\npropylaea Mineruae, quae sunt ianuae arcis, aedificasse \nconsumptaque in id opus ingenti pecunia non\ninuenire quo pacto ministerii rationem redderet atque \nideo conflictari, 'ergo' inquit 'quaere potius \nquemadmodum rationem non reddas'. itaque uir\namplissimus et prudentissimus suo consilio defectus puerili \nusus est atque id egit, ut Athenienses finitimo\ninplicati bello rationibus exigendis non uacarent. sed \nuiderint Athenae utrum Alcibiadem lamententur an \nglorientur, quoniam adhuc inter execrationem\nhominis et admirationem dubio mentis iudicio fluctuatur. \n"
            },
            "3":{
                "0":"DE FORTITVDINE \n Nos quia iam initia procursusque uirtutis\npatefecimus, actum ipsum persequemur, cuius\nponderosissima uis et efficacissimi lacerti in fortitudine \nconsistunt. \n Nec me praeterit, conditor urbis nostrae, Romule, \nprincipatum hoc tibi in genere laudis adsignari\noportere. sed patere, obsecro, uno te praecurri exemplo, \ncui et ipse aliquantum honoris debes, quia beneficio \nillius effectum est ne tam praeclarum opus tuum \nRoma dilaberetur. \n",
                "1":"\n Etruscis in urbem ponte sublicio\ninrumpentibus Horatius Cocles extremam eius partem occupauit \ntotumque hostium agmen, donec post tergum suum \npons abrumperetur, infatigabili pugna sustinuit\natque, ut patriam periculo inminenti liberatam uidit, \narmatus se in Tiberim misit. cuius fortitudinem dii \nimmortales admirati incolumitatem sinceram ei\npraestiterunt: nam neque altitudine deiectus quassatus ue \nnec pondere armorum pressus nec ullo uerticis\ncircuitu actus, ne telis quidem, quae undique\ncongerebantur, laesus tutum natandi euentum habuit. unus \nitaque tot ciuium, tot hostium in se oculos conuertit, \nstupentis illos admiratione, hos inter laetitiam et \nmetum haesitantis, unusque duos acerrima pugna \nconsertos exercitus, alterum repellendo, alterum\npropugnando distraxit. denique unus urbi nostrae\ntantum scuto suo quantum Tiberis alueo munimenti \nattulit. quapropter discedentes Etrusci dicere\npotuerunt: Romanos uicimus, ab Horatio uicti sumus. \n",
                "2":"\n Immemorem me propositi mei Cloelia facit, \npaene eadem enim tempestate, certe aduersus\neundem hostem et in eodem Tiberi inclytum ausa\nfacinus: inter ceteras enim uirgines obses Porsennae \ndata hostium nocturno tempore custodiam egressa \nequum conscendit celerique traiectu fluminis non \nsolum obsidio se, sed etiam metu patriam soluit, \nuiris puella lumen uirtutis praeferendo. \n",
                "3":"\n Redeo nunc ad Romulum, qui ab Acrone\nCaeninensium rege ad dimicandum prouocatus,\nquamquam et numero et fortitudine militum superiorem \nse crederet, tutiusque erat toto cum exercitu quam \nsolum in aciem descendere, sua potissimum dextera \nomen uictoriae corripuit. nec incepto eius fortuna \ndefuit: occiso enim Acrone fusisque hostibus opima \nde eo spolia Ioui Feretrio retulit. hactenus istud, \nquia publica religione consecrata uirtus nulla priuata \nlaudatione indiget. \n",
                "4":"\n Ab Romulo proximus Cornelius Cossus eidem \ndeo spolia consecrauit, cum magister equitum ducem \nFidenatium in acie congressus interemisset. magnus \ninitio huiusce generis inchoatae gloriae Romulus: \nCosso quoque multum adquisitum est, quod imitari \nRomulum ualuit. \n",
                "5":"\n Ne M. quidem Marcelli memoriam ab his \nexemplis separare debemus, in quo tantus uigor animi \nfuit, ut apud Padum Gallorum regem ingenti\nexercitu stipatum cum paucis equitibus inuaderet, quem \nprotinus obtruncatum armis exuit eaque Ioui\nFeretrio dicauit. \n",
                "6":"\n Eodem et uirtutis et pugnae genere usi sunt \nT. Manlius Torquatus et Valerius Coruinus et\nAemilianus Scipio. hi etiam ultro prouocatos hostium \nduces interemerunt, sed quia sub alienis auspiciis \nrem gesserant, spolia Ioui Feretrio non posuerunt \nconsecranda. \n Idem Scipio Aemilianus, cum in Hispania sub \nLucullo duce militaret atque Intercatia, praeualidum \noppidum, circumsederetur, primus moenia eius\nconscendit. neque erat in eo exercitu quisquam aut\nnobilitate aut animi indole aut futuris actis, cuius \nmagis saluti parci et consuli deberet. sed tunc\nclarissimus quisque iuuenum pro amplificanda et tuenda \npatria plurimum laboris ac periculi sustinebat,\ndeforme sibi existimans, quos dignitate praestaret, ab \nhis uirtute superari. ideoque Aemilianus hanc\nmilitiam aliis propter difficultatem uitantibus sibi\ndepoposcit. \n",
                "7":"\n Magnum inter haec fortitudinis exemplum\nantiquitas offert. Romani Gallorum exercitu pulsi, cum \nse in Capitolium et in arcem conferrent, inque his \ncollibus morari omnes non possent, necessarium\nconsilium in plana parte urbis relinquendorum\nseniorum ceperunt, quo facilius iuuentus reliquias imperii \ntueretur. ceterum ne illo quidem tam misero tamque \nluctuoso tempore ciuitas nostra uirtutis suae oblita \nest: defuncti enim honoribus apertis ianuis in\ncurulibus sellis cum insignibus magistratuum, quos\ngesserant, sacerdotiorumque, quae erant adepti,\nconsederunt, ut et ipsi in occasu suo splendorem et \nornamenta praeteritae uitae retinerent et plebi ad \nfortius sustinendos casus suos . uenerabilis\neorum aspectus primo hostibus fuit et nouitate rei \net magnificentia cultus et ipso audaciae genere\ncommotis. sed quis dubitaret quin et Galli et uictores \nillam admirationem mox in risum et in omne\ncontumeliae genus conuersuri essent? non expectauit\nigitur hanc iniuriae maturitatem M. Atilius, uerum \nbarbam suam permulcenti Gallo scipionem uehementi \nictu capiti inflixit eique propter dolorem ad se\noccidendum ruenti cupidius corpus obtulit. capi ergo \nuirtus nescit, patientiae dedecus ignorat, fortunae \nsuccumbere omni fato tristius ducit, noua et speciosa \ngenera interitus excogitat, si quisquam interit, qui \nsic extinguitur. \n",
                "8":"\n Reddendus est nunc Romanae iuuentuti\ndebitus gloriae titulus, quae C. Sempronio Atratino\nconsule cum Volscis apud Verruginem parum prospere \ndimicante, ne acies nostra iam inclinata\npropelleretur, equis delapsa se ipsa centuriauit atque in hostium \nexercitum inrupit. quo demoto proximum tumulum \noccupauit effecitque ut omnis Volscorum conuersus \nimpetus legionibus nostris ad confirmandos animos \nsalutare laxamentum daret. itaque, cum iam de\ntropaeis statuendis cogitarent, proelium nocte dirimente \nuictoresne an uicti discederent incerti abierunt. \n",
                "9":"\n Strenuus ille quoque flos ordinis equestris, \ncuius mira uirtute Fabius Maximus Rullianus\nmagister equitum bello, quod aduersus Samnites\ngerebatur, male commissi proelii crimine leuatus est:\nnamque Papirio Cursore propter auspicia repetenda in \nurbem proficiscente castris praepositus ac uetitus in \naciem exercitum ducere, nihilo minus manus cum \nhoste, sed tam infeliciter quam temere conseruit: \nprocul enim dubio superabatur. ceterum optimae \nindolis iuuentus detractis equorum frenis uehementer \neos calcaribus stimulatos in aduersos Samnites egit \nobstinataque animi praesentia extortam manibus\nhostium uictoriam et cum ea spem maximi ciuis\n Rulliani patriae restituit. \n",
                "10":"\n Qualis deinde roboris illi milites, qui\nuehementi ictu remorum concitatam fuga Punicam classem \nnantes lubricis pelagi quasi cam porum firmitate\npedites in litus retraxerunt? \n",
                "11":"\n Eiusdem temporis et notae miles, qui\nCannensi proelio, quo Hannibal magis uires Romanorum \ncontudit quam animos fregit, cum ad retinenda arma \ninutiles uulneribus manus haberet, spoliare se\nconantis Numidae ceruicem conplexus os naribus et \nauribus corrosis deforme reddidit inque plenis\nultionis morsibus expirauit. sepone iniquum pugnae \neuentum, quantum interfectore fortior interfectus! \nPoenus enim in uictoria obnoxius morienti solacio \nfuit, Romanus in ipso fine uitae uindex sui extitit. \n",
                "12":"\n Militis hic in aduerso casu tam egregius\nuirilis animus, quem relaturus sum imperatoris: P. \nenim Crassus cum Aristonico bellum in Asia gerens \na Thracibus, quorum is magnum numerum in\npraesidio habebat, inter Elaeam et Zmyrnam exceptus, \nne in dicionem eius perueniret, dedecus arcessita \nratione mortis effugit: uirgam enim, qua ad\nregendum equum usus fuerat, in unius barbari oculum\ndirexit. qui ui doloris accensus latus Crassi sica\nconfodit, dumque se ulciscitur, Romanum imperatorem \nmaiestatis amissae turpitudine liberauit. ostendit \nfortunae Crassus quam indignum uirum tam graui \ncontumelia adficere uoluisset, quoniam quidem\niniectos ab ea libertati suae miserabiles laqueos\nprudenter pariter ac fortiter rupit donatumque se iam \nAristonico dignitati suae reddidit. \n",
                "13":"\n Eodem mentis proposito usus est Scipio\n Metellus : namque infeliciter Cn. Pompei generi sui\ndefensis in Africa partibus classe Hispaniam petens, \ncum animaduertisset nauem, qua uehebatur, ab\nhostibus captam, gladio praecordia sua transuerberauit, \nac deinde prostratus in puppi quaerentibus\nCaesarianis militibus ubinam esset imperator respondit \n'imperator se bene habet', tantumque eloqui ualuit, \nquantum ad testandam animi fortitudinem aeternae \nlaudi satis erat. \n",
                "14":"\n Tui quoque clarissimi excessus, Cato, Vtica \nmonumentum est, in qua ex fortissimis uulneribus \ntuis plus gloriae quam sanguinis manauit: si quidem \nconstantissime in gladium incumbendo magnum\nhominibus documentum dedisti, quanto potior esse \ndebeat probis dignitas sine uita quam uita sine \ndignitate. \n",
                "15":"\n Cuius filia minime muliebris animi. quae, cum \nBruti uiri sui consilium, quod de interficiendo\nceperat Caesare, ea nocte, quam dies taeterrimi facti \nsecutus est, cognosset, egresso cubiculum Bruto \ncultellum tonsorium quasi unguium resecandorum causa \npoposcit eoque uelut forte elapso se uulnerauit.\nclamore deinde ancillarum in cubiculum reuocatus\nBrutus obiurgare eam coepit, quod tonsoris praeripuisset \nofficium. cui secreto Porcia 'non est hoc' inquit \n'temerarium factum meum, sed in tali statu nostro \namoris mei erga te certissimum indicium: experiri \nenim uolui, si tibi propositum parum ex sententia \ncessisset, quam aequo animo me ferro essem\ninteremptura'. \n",
                "16":"\n Felicior progenie sua superior Cato, a quo \nPorciae familiae principia manarunt. qui cum ab \nhoste in acie uehementer † paruulo peteretur, uagina \ngladius eius elapsus decidit. quem subiectum\nproeliantium globo atque undique hostilibus pedibus\ncircumdatum postquam abesse sibi animaduertit, adeo \nconstanti animo in suam potestatem redegit, ut illum \nnon periculo oppressus rapere, sed metu uacuus\nsumere uideretur. quo spectaculo adtoniti hostes\npostero die ad eum supplices pacem petentes uenerunt. \n",
                "17":"\n Togae quoque fortitudo militaribus operibus \ninserenda est, quia eandem laudem foro atque castris \nedita meretur. cum Ti. Gracchus in tribunatu\nprofusissimis largitionibus fauore populi occupato rem \npublicam oppressam teneret palamque dictitaret\ninterempto senatu omnia per plebem agi debere, in \naedem Fidei Publicae conuocati patres conscripti a \nconsule Mucio Scaeuola quidnam in tali tempestate \nfaciendum esset deliberabant, cunctisque\ncensentibus ut consul armis rem publicam tueretur, Scaeuola \nnegauit se quicquam ui esse acturum. tum Scipio \nNasica, 'quoniam' inquit 'consul, dum iuris ordinem \nsequitur, id agit, ut cum omnibus legibus Romanum \nimperium corruat, egomet me priuatus uoluntati \nuestrae ducem offero', ac deinde laeuam manum im a \nparte togae circumdedit sublataque dextra\nproclamauit: 'qui rem publicam saluam esse uolunt me \nsequantur', eaque uoce cunctatione bonorum ciuium \ndiscussa Gracchum cum scelerata factione quas\nmerebatur poenas persoluere coegit. \n",
                "18":"\n Item, cum tr. pl. Saturninus et praetor Glaucia \net Equitius designatus tr. pl. maximos in ciuitate \nnostra seditionum motus excitauissent, nec quisquam \nse populo concitato opponeret, primum M. Aemilius \nScaurus C. Marium consulatum sextum gerentem \nhortatus est ut libertatem legesque manu defenderet \nprotinusque arma sibi adferri iussit. quibus allatis \nultima senectute confectum et paene dilapsum\ncorpus induit spiculoque innixus ante fores curiae\nconstitit ac paruulis et extremis spiritus reliquiis ne res \npublica expiraret effecit: praesentia enim animi sui \nsenatum et equestrem ordinem ad uindictam\nexigendam inpulit. \n",
                "19":"\n Sed ut armorum togaeque prius, nunc etiam \nsiderum clarum decus, diuum Iulium, certissimam \nuerae uirtutis effigiem, repraesentemus, cum\ninnumerabili multitudine et feroci impetu Neruiorum\ninclinari aciem suam uideret, timidius pugnanti militi \nscutum detraxit eoque tectus acerrime proeliari\ncoepit. quo facto fortitudinem per totum exercitum \ndiffudit labentemque belli fortunam diuino animi \nardore restituit. idem alio proelio legionis Martiae \naquiliferum ineundae fugae gratia iam conuersum \nfaucibus conprehensum in contrariam partem †\ndetraxit dexteramque ad hostem tendens 'corsum tu' \ninquit 'abis? illic sunt cum quibus dimicamus'. et \nmanibus quidem unum militem, adhortatione uero \ntam acri omnium legionum trepidationem correxit \nuincique paratas uincere docuit. \n",
                "20":"\n Ceterum ut humanae uirtutis actum\nexequamur, cum Hannibal Capuam, in qua Romanus\nexercitus erat, obsideret, Vibius Accaus Paelignae\ncohortis praefectus uexillum trans Punicum uallum \nproiecit, se ipsum suosque conmilitones, si signo \nhostes potiti essent, execratus, et ad id petendum \nsubsequente cohorte primus impetum fecit. quod ut \nValerius Flaccus tribunus tertiae legionis aspexit, \nconuersus ad suos 'spectatores' inquit, 'ut uideo, \nalienae uirtutis huc uenimus, sed absit istud dedecus \na sanguine nostro, ut Romani gloria cedere Latinis \nuelimus. ego certe aut speciosam optans mortem aut \nfelicem audaciae exitum uel solus procurrere\nparatus sum'. his auditis Pedanius centurio conuulsum \nsignum dextra retinens 'iam hoc' inquit 'intra\nhostile uallum mecum erit: proinde sequantur qui id \ncapi nolunt', et cum eo in castra Poenorum inrupit \ntotamque secum traxit legionem. ita trium hominum \nfortis temeritas Hannibalem, paulo ante spe sua\nCapuae potitorem, ne castrorum quidem suorum\npotentem esse passa est. \n",
                "21":"\n Quorum uirtuti nihil cedit Q. Occius, qui \npropter fortitudinem Achilles cognominatus est: nam \nut reliqua eius opera non exequar, abunde tamen \nduobus factis, quae relaturus sum, quantus bellator \nfuerit cognoscetur. Q. Metello consuli legatus in \nHispaniam profectus, Celtibericum sub eo bellum \ngerens, postquam cognouit a quodam gentis huius \niuuene se ad dimicandum prouocari—erat autem \nilli forte prandendi gratia posita mensa—, relicta ea \narma sua extra uallum deferri equumque educi clam \niussit, ne a Metello inpediretur, et illum Celtiberum \ninsolentissime obequitantem consectatus interemit \ndetractasque corpori eius exuuias ouans laetitia in \ncastra retulit. idem Pyrresum nobilitate ac uirtute \nomnes Celtiberos praestantem, cum ab eo in\ncertamen pugnae deuocatus esset, succumbere sibi coegit. \nnec erubuit flagrantissimi pectoris iuuenis gladium \nei suum et sagulum utroque exercitu spectante\ntradere. ille uero etiam petiit ut hospitii iure inter se \niuncti essent, quando inter Romanos et Celtiberos \npax foret restituta. \n",
                "22":"\n Ne Acilium quidem praeterire possumus, qui, \ncum decumae legionis miles pro C. Caesaris partibus \nmaritima pugna proeliaretur, abscisa dextra, quam \nMassiliensium naui iniecerat, laeua puppim\nadprehendit nec ante dimicare destitit quam captam\nprofundo mergeret. quod factum parum iusta notitia \npatet. at Cynaegirum Atheniensem simili\npertinacia in consectandis hostibus usum uerbosa cantu \nlaudum suarum Graecia omnium saeculorum\nmemoriae litterarum praeconio inculca ui t. \n",
                "23":"\n Classicam Acilii gloriam terrestri laude M. \nCaesius Scaeua eiusdem imperatoris centurio\nsubsecutus est: cum pro castello enim, cui praepositus \nerat, dimicaret, Gnaeique Pompei praefectus\nIustuleius summo studio et magno militum numero ad † \neum capiendum niteretur, omnes, qui propius\naccesserant, interemit ac sine ullo regressu pedis pugnans \nsuper ingentem stragem, quam ipse fecerat, conruit. \ncuius capite, umero, femine saucio, oculo eruto,\nscutum c et xx ictibus perfossum apparuit. talis in \ncastris diui Iuli disciplina milites aluit, quorum alter \ndextera, alter oculo amisso hostibus inhaesit, ille \npost hanc iacturam uictor, hic ne hac quidem iactura \nuictus. \n Tuum uero, Scaeui, inexuperabilem spiritum in \nutra parte rerum naturae admiratione prosequar\nnescio, quoniam excellenti uirtute dubium reliquisti \ninter undasne pugnam fortiorem edideris an in terra \nuocem miseris: bello namque, quo C. Caesar non \ncontentus opera sua litoribus Oceani claudere\nBritannicae insulae caelestis iniecit manus, cum\nquattuor conmilitonibus rate transuectus in scopulum \nuicinum insulae, quam hostium ingentes copiae\nobtinebant, postquam aestus regressu suo spatium, quo \nscopulus et insula diuidebantur, in uadum transitu \nfacile redegit, ingenti multitudine barbarorum\nadfluente, ceteris rate ad litus regressis solus\nimmobilem stationis gradum retinens, undique ruentibus \ntelis et ab omni parte acri studio ad te inuadendum \nnitentibus, quinque militum diurno proelio suffectura \npila una dextera hostium corporibus adegisti. ad \nultimum destricto gladio audacissimum quemque \nmodo umbonis inpulsu, modo mucronis ictu\ndepellens hinc Romanis, illinc Britannicis oculis\nincredibili, nisi cernereris, spectaculo fuisti. postquam \ndeinde ira ac pudor cuncta conari fessos coegit,\ntragula femur traiectus saxique pondere ora contusus, \ngalea iam ictibus discussa et scuto crebris\nforaminibus absumpto, profundo te credidisti ac duabus \nloricis onustus inter undas, quas hostili cruore \ninfeceras, enasti, uisoque imperatore armis non amissis, \nsed bene inpensis, cum laudem mere re ris, ueniam \npetisti, quod sine scuto redisses, magnus proelio, sed \nmaior disciplinae militaris memoria. itaque ab optimo \nuirtutis aestimatore cum facta tum etiam uerba tua \ncenturionatus honore d on ata sunt. \n",
                "24":"\n Sed quod ad proeliatorum excellentem\nfortitudinem adtinet, merito L. Sicci Dentati\ncommemoratio omnia Romana exempla finierit, cuius opera \nhonoresque operum ultra fidem ueri excedere\niudicari possent, nisi ea certi auctores, inter quos M. \nVarro, monumentis suis testata esse uoluissent. quem \ncenties et uicies in aciem descendisse tradunt, eo \nrobore animi atque corporis utentem, ut maiorem \nsemper uictoriae partem traxisse uideretur: sex et \n xxx spolia ex hoste retulisse, quorum in numero \nocto fuisse eorum , cum quibus inspectante utroque \nexercitu ex prouocatione dimicasset, xiiii ciues ex \nmedia morte raptos seruasse, v et xl uulnera pectore \nexcepisse, tergo cicatricibus uacuo: nouem\ntriumphales imperatorum currus secutum, totius ciuitatis \noculos in se numerosa donorum pompa\nconuertentem: praeferebantur enim aureae coronae octo, ciuicae \n xiiii , murales iii , obsidionalis i , torques lxxxiii , \narmillae clx , hastae xviii , phalerae xxv , ornamenta \netiam legioni, nedum militi satis multa. \n"
            },
            "4":{
                "0":"\n Ille quoque ex pluribus corporibus in \nunum magna cum admiratione Calibus cruor\nconfusus est. in quo oppido cum Fuluius Flaccus\nCampanam perfidiam principes ciuitatis ante tribunal suum \ncapitali supplicio adficiendo uindicaret litterisque a \nsenatu acceptis finem poenae eorum statuere\ncogeretur, ultro se ei T. Iubellius Taurea Campanus obtulit \net quam potuit clara uoce 'quoniam' inquit, 'Fului, \ntanta cupiditate hauriendi sanguinis nostri teneris, \nquid cessas in me cruentam securem destringere, ut \ngloriari possis fortiorem aliquanto uirum quam ipse \nes tuo iussu esse interemptum?' eo deinde dicente \nlibenter id se fuisse facturum, nisi senatus\nuoluntate inpediretur, adfirmante, 'at me' inquit, 'cui \nnihil patres conscripti praeceperunt, aspice, oculis \nquidem tuis gratum, animo uero tuo maius opus \nedentem', protinusque interfecta coniuge ac liberis \ngladio incubuit. quem illum uirum putemus fuisse, \nqui suorum ac sua caede testari uoluit se Fuluii \ncrudelitatem suggillare quam senatus misericordia \nuti maluisse? \n",
                "1":"\n Age, Darei quantus ardor animi! qui, cum \nsordida et crudeli magorum tyrannide Persas\nliberaret unumque ex his obscuro loco abiectum corporis \npondere urgueret, praeclari operis socio plagam ei \ninferre dubitanti, ne, dum magum petit, ipsum\nuulneraret, 'tu uero' inquit 'nihil est quod respectu mei \ntimidius gladio utaris: uel per utrumque illum agas \nlicet, dum hic quam celerrime pereat'. \n",
                "2":"\n Hoc loci Leonidas nobilis Spartanus occurrit, \ncuius proposito, opere, exitu nihil fortius: nam cum \n ccc ciuibus apud Thermopylas toti Asiae obiectus \ngrauem illum et mari et terrae Xerxen, nec\nhominibus tantum terribilem, sed Neptuno quoque conpedes \net caelo tenebras minitantem, pertinacia uirtutis ad \nultimam desperationem redegit. ceterum perfidia et \nscelere incolarum eius regionis et loci\nopportunitate, qua plurimum adiuuabatur, spoliatus occidere \ndimicans quam adsignatam sibi a patria stationem \ndeserere maluit adeoque alacri animo suos ad id\nproelium, quo perituri erant, cohortatus est, ut diceret \n'sic prandete, conmilitones, tamquam apud inferos \ncenaturi'. mors erat denuntiata: Lacedaemonii,\nperinde ac uictoria esset promissa, dicto intrepidi\nparuerunt. \n",
                "3":"\n Othryadae quoque pugna pariter ac morte \n† speciosa Thyreatium laude quam spatio latius solum \ncernitur. qui sanguine suo scriptis litteris dereptam \nhostibus uictoriam tantum non post fata sua in\nsinum patriae cruento tropaei titulo retulit. \n",
                "4":"\n Excellentissimos Spartanae uirtutis prouentus \nmi se rabilis lapsus sequitur. Epaminondas, maxima \nThebarum felicitas idemque Lacedaemonis prima \nclades, cum uetustam eius urbis gloriam\ninuictamque ad id tempus publicam uirtutem apud Leuctram \net Mantineam secundis proeliis contudisset, traiectus \nhasta, sanguine et spiritu deficiens recreare se\ncocantes primum an clypeus suus saluus esset, deinde \nan penitus fusi hostes forent interrogauit. quae\npostquam ex animi sententia conperit, 'non finis' inquit, \n'conmilitones, uitae meae, sed melius et † athius\ninitium aduenit: nunc enim uester Epaminondas\nnascitur, quia sic moritur. Thebas ductu et auspiciis \nmeis caput Graeciae factas uideo, et fortis et\nanimosa ciuitas Spartana iacet armis nostris abiecta: \namara dominatione Graecia liberata est. orbus\nquoque, non tamen sine liberis morior, quoniam mirificas \nfilias Leuctram et Mantineam relinquo'. e corpore \ndeinde suo hastam educi iussit eoque uultu\nexpirauit, quo, si eum di inmortales uictoriis suis\nperfrui passi essent, sospes patriae moenia intrasset. \n",
                "5":"\n Ac ne Theramenis quidem Atheniensis in\npublica custodia mori coacti parua mentis constantia, \nin qua xxx tyrannorum iussu porrectam ueneni \npotionem non dubitanter hausit quodque ex ea\nsuperfuerat iocabundus inlisum humo clarum edere \nsonum coegit renidensque seruo publico, qui eam \ntradiderat, 'Critiae' inquit 'propino: uide igitur ut \nhoc poculum ad eum continuo perferas'. erat autem \nis ex xxx tyrannis crudelissimus. profecto supplicio \nest se liberare tam facile supplicium perpeti.\nitaque Theramenes perinde atque in domestico lectulo \nmoriens uita excessit, inimicorum existimatione\npunitus, suo iudicio finitus. \n",
                "6":"\n Sed Theramenes a litteris et doctrina\nuirilitatem traxit, Numantino uero Rhoetogeni ad\nconsimilem uirtutem capessendam quasi magistra gentis \nsuae ferocitas extitit: perditis namque et adflictis \nrebus Numantinorum, cum omnes ciues nobilitate, \npecunia, honoribus praestaret, uicum suum, qui in \nea urbe speciosissimus erat, contractis undique\nnutrimentis ignis incendit protinusque strictum gladium \nin medio posuit ac binos inter se dimicare iussit, \nut uictus incisa ceruice ardentibus tectis\nsuperiaceretur. qui, cum tam forti lege mortis omnis\nabsumpsisset, ad ultimum se ipse flammis inmersit. \n",
                "7":"\n Verum ut aeque populo Romano inimicae\nurbis excidium referam, Karthagine capta uxor\nHasdrubalis exprobrata ei impietate, quod a Scipione \nsoli sibi impetrare uitam contentus fuisset, dextra \nlaeuaque communes filios mortem non recusantis\ntrahens incendio se flagrantis patriae obiecit. \n",
                "8":"\n Mulieris fortitudinis exemplo aeque fortem \nduarum puellarum casum adiciam. cum pestifera \nseditione Syracusarum tota regis Gelonis stirps \neuidentissimis exhausta cladibus ad unicam filiam \nHarmoniam uirginem esset redacta et in eam\ncertatim ab inimicis impetus fieret, nutrix eius aequalem \nilli puellam regio cultu ornatam hostilibus gladiis \nsubiecit, quae, ne cum ferro quidem trucidaretur, \ncuius esset condicionis ediceret proclamauit.\nadmirata illius animum Harmonia et tantae fidei\nsuperesse non sustinuit reuocatosque interfectores\nprofessa quaenam esset in caedem suam conuertit. ita \nalteri tectum mendacium, alteri ueritas aperta finis \nuitae fuit. \n"
            },
            "5":{
                "0":"\n DE PATIENTIA \n Egregiis uirorum pariter ac feminarum operibus \nfortitudo se oculis hominum subiecit patientiamque \nin medium procedere hortata est, non sane\ninfirmioribus radicibus stabilitam aut minus generoso\nspiritu abundantem, sed ita similitudine iunctam, ut \ncum ea uel ex ea nata uideri possit.",
                "1":"\n \nquid enim \nhis, quae supra retuli, facto Mucii conuenientius? \ncum a Porsenna rege Etruscorum urbem nostram \ngraui ac diutino bello urgueri aegre ferret, castra \neius clam ferro cinctus intrauit immolantemque ante \naltaria conatus occidere est. ceterum inter\nmolitionem pii pariter ac fortis propositi oppressus nec \ncausam aduentus texit et tormenta quantopere\ncontemneret mira patientia ostendit: perosus enim, \ncredo, dexteram suam, quod eius ministerio in caede \nregis uti nequisset, iniectam foculo exuri passus est. \nnullum profecto di inmortales admotum aris cultum \nadtentioribus oculis uiderunt. ipsum quoque\nPorsennam oblitum periculi sui ultionem suam uertere \nin admirationem coegit: nam 'reuertere' inquit 'ad \ntuos, Muci, et eis refer te, cum uitam meam petieris, \na me uita donatum'. cuius clementiam non adulatus \nMucius tristior Porsennae salute quam sua laetior \nurbi se cum aeternae gloriae cognomine Scaeuolae \nreddidit. \n",
                "2":"\n Pompei etiam probabilis uirtus, qui, dum\nlegationis officio fungitur, a rege Gentio interceptus, cum \nsenatus consilia prodere iuberetur, ardenti lucernae \nadmotum digitum cremandum praebuit eaque\npatientia regi simul et desperationem tormentis\nquicquam ex se cognoscendi incussit et expetendae populi \nRomani amicitiae magnam cupiditatem ingenerauit. \nac ne plura huiusce generis exempla domi scrutando \nsaepius ad ciuilium bellorum detestandam memoriam \nprogredi cogar, duobus Romanis exemplis contentus, \nquae ut clarissimarum familiarum commendationem, \nita nullum publicum maerorem continent, externa \nsubnectam. \n"
            },
            "6":{
                "0":"\n Vetusto Macedoniae more regi Alexandro \nnobilissimi pueri praesto erant sacrificanti. e quibus \nunus turibulo arrepto ante ipsum adstitit. in cuius \nbrachium carbo ardens delapsus est. quo etsi ita \nurebatur, ut adusti corporis eius odor ad\ncircumstantium nares perueniret, tamen et dolorem silentio \npressit et brachium inmobile tenuit, ne sacrificium \nAlexandri aut concusso turibulo impediret aut edito \ngemitu re li gio ne aspergeret. rex, quo patientia pueri \nmagis delectatus est, hoc certius perseuerantiae\nexperimentum sumere uoluit: consulto enim\nsacrificauit diutius nec hac re eum proposito repulit. si huic \nmiraculo Dareus inseruisset oculos, scisset eius\nstirpis milites uinci non posse, cuius infirmam aetatem \ntanto robore praeditam animaduertisset. \n Est et illa uehemens et constans animi militia, \nlitteris pollens, uenerabilium doctrinae sacrorum\nantistes, philosophia. quae ubi pectore recepta est, omni \ninhonesto atque inutili adfectu dispulso, totum in \nsolidae uirtutis munimento confirmat potentiusque \nmetu facit ac dolore. \n",
                "1":"\n Incipiam autem a Zenone Eleate. qui cum \nesset in dispicienda rerum natura maximae\nprudentiae inque excitandis ad uigorem iuuenum animis \npromptissimus, praeceptorum fidem exemplo uirtutis \nsuae publicauit: patriam enim egressus, in qua frui \nsecura libertate poterat, Agrigentum miserabili \nseruitute obrutum petiit, tanta fiducia ingenii ac morum \nsuorum fretus, ut sperauerit et tyranno et Phalari \nuaesanae mentis feritatem a se deripi posse.\npostquam deinde apud illum plus consuetudinem\ndominationis quam consilii salubritatem ualere\nanimaduertit, nobilissimos eius ciuitatis adulescentes cupiditate \nliberandae patriae inflammauit. cuius rei cum\nindicium ad tyrannum manasset, conuocato in forum \npopulo torquere eum uario cruciatus genere coepit \nsubinde quaerens quosnam consilii participes\nhaberet. at ille neque eorum quemquam nominauit et\nproximum quemque ac fidissimum tyranno suspectum \nreddidit increpitansque Agrigentinis ignauiam ac \ntimiditatem effecit ut subito mentis inpulsu concitati \nPhalarim lapidibus prosternerent. senis ergo unius \neculeo inpositi non supplex uox nec miserabilis\neiulatus, sed fortis cohortatio totius urbis animum\nfortunamque mutauit. \n",
                "2":"\n Eiusdem nominis philosophus, cum a Nearcho \ntyranno, de cuius nece consilium inierat, torqueretur \nsupplicii pariter atque indicandorum gratia\nconsciorum, doloris uictor, sed ultionis cupidus, esse dixit \nquod secreto audire eum admodum expediret,\nlaxatoque eculeo, postquam insidiis opportunum\nanimaduertit, aurem eius morsu corripuit nec ante dimisit \nquam et ipse uita et ille parte corporis priuaretur. \n",
                "3":"\n Talis patientiae aemulus Anaxarchus, cum a \ntyranno Cypriorum Nicocreonte torqueretur nec ulla \nui inhiberi posset quo minus eum amarissimorum \nmaledictorum uerberibus inuicem ipse torqueret, ad \nultimum amputationem linguae minitanti 'non erit' \ninquit, 'effeminate adulescens, haec quoque pars\ncorporis mei tuae dicionis', protinusque dentibus\nabscisam et conmanducatam linguam in os eius ira patens \nexpuit. multorum aures illa lingua et in primis\nAlexandri regis admiratione sui adtonitas habuerat, dum \nterrae condicionem, habitum maris, siderum motus, \ntotius denique mundi naturam prudentissime et\nfacundissime expromit. paene tamen occidit gloriosius \nquam uiguit, quia tam forti fine inlustrem\nprofessionis actum conprobauit, Anaxarchique † non uitam \nmodo deseruit, sed mortem reddidit clariorem. \n",
                "4":"\n In Theodoto quoque uiro grauissimo\nHieronymus tyrannus tortorum manus frustra fatigauit: \nrupit enim uerbera, fidiculas laxauit, soluit eculeum, \nlamminas extinxit prius quam efficere potuit ut\ntyrannicidii conscios indicaret. quin etiam satellitem, \nin quo totius dominationis summa quasi quodam\ncardine uersabatur, falsa criminatione inquinando fidum \nlateri eius custodem eripuit beneficioque patientiae \nnon solum quae occulta fuerunt texit, sed etiam\ntormenta sua ultus est. quibus Hieronymus, dum\ninimicum cupide lacerat, amicum temere perdidit. \n",
                "5":"\n Apud Indos uero patientiae meditatio tam\nobstinate usurpari creditur, ut sint qui omne uitae \ntempus nudi exigant, modo Caucasi montis gelido \nrigore corpora sua durantes, modo flammis sine \nullo gemitu obicientes. atque his haud parua gloria \ncontemptu doloris adquiritur titulusque sapientiae \ndatur. \n",
                "6":"\n Haec e pectoribus altis et eruditis orta sunt, \nillud tamen non minus admirabile seruilis animus \ncepit. seruus barbarus Hasdrubalem, quod\ndominum suum occidisset grauiter ferens, subito\nadgressus interemit, cumque conprehensus omni modo\ncruciaretur, laetitiam tamen, quam ex uindicta ceperat, \nin ore constantissime retinuit. non ergo fastidioso \naditu uirtus: excitata uiuida ingenia ad se penetrare \npatitur neque haustum sui cum aliquo personarum \ndiscrimine largum malignumue praebet, sed\nomnibus aequaliter exposita quid cupiditatis potius quam \nquid dignitatis attuleris aestimat inque captu\nbonorum suorum tibi ipsi pondus examinandum relinquit, \nut quantum subire animo sustinueris, tantum tecum \nauferas. quo e uenit ut et humili loco nati ad\nsummam dignitatem consurgant et generosissimarum \nimaginum fetus in aliquod reuoluti dedecus acceptam \na maioribus lucem in tenebras conuertant. quae\nquidem planiora suis exemplis reddentur, ac prius de \nhis ordiar, quorum in meliorem statum facta mutatio \nsplendidam relatu praebet materiam. \n"
            },
            "7":{
                "0":"\n DE HIS QVI HVMILI LOCO NATI CLARI\nEVASERVNT \n Incunabula Tulli Hostili agreste tugurium\ncepit: eiusdem adulescentia in pecore pascendo fuit \noccupata: ualidior aetas imperium Romanum rexit \net duplicauit: senectus excellentissimis decorata \nin altissimo maiestatis fastigio fulsit. \n",
                "1":"\n Verum Tullus etsi magnum admirabilis\nincrementi, domesticum tamen exemplum est:\nTarquinium autem ad Romanum imperium occupandum \nfortuna in urbem nostram aduexit, alienum, quod \n† exactu, alieniorem, quod ortum Corintho,\nfastidiendum, quod merca to re genitum, erubescendum, \nquod etiam exule Demarato natum patre. ceterum \ntam prosperum condicionis suae euentum industria \nsua pro inuidioso gloriosum reddidit: dilatauit enim \nfines, cultum deorum nouis sacerdotiis auxit,\nnumerum senatus amplificauit, equestrem ordinem\nuberiorem reliquit, quaeque laudum eius consummatio \nest, praeclaris uirtutibus effecit ne haec ciuitas\npaenitentiam ageret, quod regem a finitimis potius\nmutuata esset quam de suis legisset. \n",
                "2":"\n In Tullio uero fortuna praecipue uires suas \nostendit, uernam huic urbi natum regem dando. cui \nquidem diutissime imperium obtinere, quater lustrum \ncondere, ter triumphare contigit. ad summam autem \nunde processerit et quo peruenerit statuae ipsius\ntitulus abunde testatur seruili cognomine et regia\nappellatione perplexis. \n",
                "3":"\n Miro gradu Varro quoque ad consulatum\nmacellaria patris taberna conscendit. et quidem fortuna \nparum duxit sordidissimae mercis capturis alito\nduodecim fasces largiri, nisi etiam L. Aemilium Paulum \ndedisset collegam. atque ita se in eius sinum\ninfudit ut, cum apud Cannas culpa sua uires populi \nRomani exhausisset, Paulum, qui proelium\ncommittere noluerat, occidere pateretur, illum in urbem\nincolumem reduceret. quin etiam senatum gratias ei \nagentem, quod redire uoluisset, ante portas eduxit \nextuditque ut grauissimae cladis auctori dictatura \ndeferretur. \n",
                "4":"\n Non paruus consulatus rubor M. Perpenna est, \nutpote quam consul ante quam ciuis, sed in bello \ngerendo utilior aliquanto rei publicae Varrone\nimperator: regem enim Aristonicum cepit Crassianaeque \nstragis punitor extitit, cum interim, cuius uita \ntriumphauit, mors Papia lege damnata est: namque\npatrem illius, nihil ad se pertinentia ciuis Romani iura \nconplexum Sabelli iudicio petitum redire in\npristinas sedes coegerunt. ita M. Perpennae nomen\nadumbratum, falsus consulatus, caliginis simile\nimperium, caducus triumphus, † aliena in urbe inprobe \nperegrinatus est. \n",
                "5":"\n M. uero Porci Catonis incrementa publicis \nuotis expetenda fuerunt, qui nomen suum Tusculi \nignobile Romae nobilissimum reddidit: ornata sunt \nenim ab eo litterarum Latinarum monumenta, adiuta \ndisciplina militaris, aucta maiestas senatus,\nprorogata familia, in qua maximum decus posterior ortus \nest Cato. \n"
            },
            "8":{
                "0":"\n Sed ut Romanis externa iungamus,\nSocrates, non solum hominum consensu, uerum etiam \nApollinis oraculo sapientissimus iudicatus,\nPhaenarete matre obstetrice et Sophronisco patre\nmarmorario genitus ad clarissimum gloriae lumen excessit. \nneque immerito: nam cum eruditissimorum uirorum \ningenia in disputatione caeca uagarentur\nmensurasque solis ac lunae et ceterorum siderum loquacibus \nmagis quam certis argumentis explicare conarentur, \ntotius etiam mundi habitum conplecti auderent,\nprimus ab his indoctis erroribus abductum animum \nsuum intima condicionis humanae et in secessu\npectoris repositos adfectus scrutari coegit, si uirtus per \nse ipsa aestimetur, uitae magister optimus. \n",
                "1":"\n Quem patrem Euripides aut quam matrem \nDemosthenes habuerit ipsorum quoque saeculo\nignotum fuit. alterius autem matrem holera, alterius\npatrem cultellos uenditasse omnium paene doctorum \nlitterae locuntur. sed quid aut illius tragica aut \nhuius oratoria ui clarius? \n"
            },
            "9":{
                "0":"\n QVI A PARENTIBVS CLARIS DEGENERAVERVNT \n Sequitur duplicis promissi pars adopertis\ninlustrium uirorum imaginibus reddenda, quoniam\nquidem sunt referendi qui ab earum splendore\ndegenerauerunt, taeterrimis ignauiae ac nequitiae sordibus \ninbuta nobilia portenta. \n",
                "1":"\n Quid enim monstro similius quam superioris \nAfricani filius Scipio, qui in tanta domestica gloria \nortus a paruulo admodum regis Antiochi praesidio \ncapi sustinuit, cum ei uoluntaria morte absumi\nsatius fuerit quam inter duo fulgentissima cognomina \npatris et patrui, altero maiori oppressa Africa iam \nparto, altero maiore ex parte recuperata Asia\nsurgere incipiente, manus uinciendas hosti tradere\neiusque beneficio precarium spiritum obtinere, de quo \nmox L. Scipio speciosissimum deorum hominumque \noculis subiecturus erat triumphum. \n Idem praeturae petitor candidam togam adeo \nturpitudinis maculis obsolefactam in campum detulit, \nut, nisi gratia Cicerei, qui patris eius scriba fuerat, \nadiutus esset, honorem a populo impetraturus non \nuideretur. quamquam quid interfuit utrum repulsam \nan sic adeptam praeturam domum referret? quam \ncum propinqui ab eo pollui animaduerterent, id\negerunt, ne aut sellam ponere aut ius dicere auderet,\ninsuperque e manu eius anulum, in quo caput Africani \nsculptum erat, detraxerunt. dii boni, quas tenebras \ne quo fulmine nasci passi estis! \n",
                "2":"\n Age Q. Fabi Maximi Allobrogi ci et ciuis et \nimperatoris clarissimi filius Q. Fabius Maximus \nquam perditam luxuria uitam egit! cuius ut cetera \nflagitia obliterentur, tamen abunde illo dedecore\nmores nudari possunt, quod ei Q. Pompeius praetor \nurbanus paternis bonis interdixit, neque in tanta\nciuitate qui illud decretum reprehenderet inuentus est: \ndolenter enim homines ferebant pecuniam, quae\nFabiae gentis splendori seruire debebat, flagitiis dissici. \nergo quem nimia patris indulgentia heredem\nreliquerat publica seueritas exheredauit. \n",
                "3":"\n Possedit fauorem plebis Clodius Pulcher\nadhaerensque Fuluianae stolae pugio militare decus \nmuliebri imperio subiectum habuit. quorum filius \nPulcher, praeterquam quod eneruem et frigidam\niuuentam egit, perdito etiam amore uulgatissimae\nmeretricis infamis fuit mortisque erubescendo genere \nconsumptus est: auide enim abdomine deuorato\nfoedae ac sordidae intemperantiae spiritum redditit. \n",
                "4":"\n Nam Q. quidem Hortensi, qui in maximo et \ningeniosorum ciuium et amplissimorum prouentu \nsummum auctoritatis atque eloquentiae gradum\nobtinuit, nepos Hortensius Corbio omnibus scortis \nabiectiorem et obsceniorem uitam exegit, ad\nultimumque lingua eius tam libidini cunctorum inter \nlupanaria prostitit quam aui pro salute ciuium in foro \nexcubuerat. \n"
            },
            "10":{
                "0":"\n Animaduerto in quam periculosum iter\nprocesserim. itaque me ipse reuocabo, ne, si reliqua \neiusdem generis naufragia consectari perseuerauero, \naliqua inutili relatione inplicer. referam igitur\npedem deformesque umbras in imo gurgite turpitudinis \nsuae iacere patiar: satius est enim narrare qui\ninlustres uiri in cultu ceteroque uitae ritu aliqua ex \nparte nouando sibi indulserint. \n",
                "1":"\n QVI EX ILLVSTRIBVS VIRIS IN VESTE AVT\nCETERO CVLTV LICENTIVS SIBI QVAM MOS\nPATRIVS PERMITTEBAT INDVLSERVNT \n P. Scipio, cum in Sicilia augendo\ntraiciendoque exercitu in Africam opportunum quaerendo\ngradum Karthaginis ruinam animo uolueret, inter\nconsilia ac molitiones tantae rei operam gymnasio dedit \npallioque et crepidis usus est . nec hac re segniores \nPunicis exercitibus manus intulit, sed nescio an ideo \nalacriores, quia uegeta et strenua ingenia, quo plus \nrecessus sumunt, hoc uehementiores impetus edunt. \ncrediderim etiam fauorem eum sociorum uberiorem \nse adepturum existimasse, si uictum eorum et\nsollemnes exercitationes conprobasset. ad quas tamen \nueniebat, cum multum ac diu fatigasset umeros \net cetera membra ac militari agitatione firmitatem \nsuam probare coegisset, consistebatque in his labor \neius, in illis remissio laboris. \n",
                "2":"\n L. uero Scipionis statuam chlamydatam et \ncrepidatam in Capitolio cernimus. quo habitu\nuidelicet, quia aliquando usus erat, effigiem suam\nformatam poni uoluit. \n",
                "3":"\n L. quoque Sulla, cum imperator esset,\nchlamydato sibi et crepidato Neapoli ambulare deforme non \nduxit. \n",
                "4":"\n C. autem Duellius, qui primus naualem\ntriumphum ex Poenis retulit, quotienscumque publice \nepulatus erat, ad funalem cereum praeeunte\ntibicine et fidicine a cena domum reuerti solitus est, \ninsignem bellicae rei successum nocturna\ncelebratione testando. \n",
                "5":"\n Nam Papirius quidem Masso, cum bene gesta \nre publica triumphum a senatu non inpetrauisset, in \nAlbano monte triumphandi et ipse initium fecit et\nceteris postea exemplum praebuit proque laurea corona, \ncum alicui spectaculo interesset, myrtea usus est. \n",
                "6":"\n Iam C. Marii paene insolens factum: nam post \nIugurthinum Cimbricumque et Teutonicum\ntriumphum cantharo semper potauit, quod Liber pater\nIndicum ex Asia deducens triumphum hoc usus poculi \ngenere ferebatur, ut inter ipsum haustum uini\nuictoriae eius suas uictorias conpararet. \n",
                "7":"\n M. autem Cato praetor M. Scauri\nceterorumque reorum iudicia nulla indutus tunica, sed\ntantum modo praetexta amictus egit. \n"
            },
            "11":{
                "0":"\n Sed haec atque his similia uirtutis aliquid \nsibi in consuetudine nouanda licentiae sumentis\nindicia sunt: illis autem, quae deinceps subnectam, \nquantam sui fiduciam habere soleat cognoscetur. \n",
                "1":"\n DE FIDVCIA SVI \n Publio et Gnaeo Scipionibus in Hispania cum \nmaiore parte exercitus acie Punica oppressis\nomnibusque prouinciae eius nationibus Karthaginiensium \namicitiam secutis, nullo ducum nostrorum illuc ad \ncorrigendam rem proficisci audente, P. Scipio\nquartum et uicesimum agens annum iturum se pollicitus \nest. qua quidem fiducia populo Romano salutis ac \nuictoriae spem dedit. \n",
                "2":"\n Eademque in ipsa Hispania usus est: nam \ncum oppidum Badiam circumsederet, tribunal suum \nadeuntis in aedem, quae intra moenia hostium erat, \nuadimonia in posterum diem facere iussit\ncontinuoque urbe potitus et tempore et loco, quo\npraedixerat, sella posita ius eis dixit. nihil hac fiducia\ngenerosius, nihil praedictione uerius, nihil celeritate \nefficacius, nihil etiam dignitate dignius. \n",
                "3":"\n Nec minus animosus minusue prosperus illius \nin Africam transitus, in quam ex Sicilia exercitum \nsenatu uetante transduxit, quia, nisi plus in ea re suo \nquam patrum conscriptorum consilio credidisset,\nsecundi Punici belli finis inuentus non esset. \n",
                "4":"\n Cui facto par illa fiducia, quod, postquam \nAfricam attigit, speculatores Hannibalis in castris\ndeprehensos et ad se perductos nec supplicio adfecit nec \nde consiliis ac uiribus Poenorum percontatus est, sed \ncirca omnis manipulos diligentissime ducendos\ncurauit interrogatosque an satis ea considerassent, quae \nspeculari iussi erant, prandio dato ipsis iumentisque \neorum incolumes dimisit. quo tam pleno fiduciae \nspiritu prius animos hostium quam arma contudit. \n",
                "5":"\n Verum ut ad domestica eius eximiae fiduciae \nacta ueniamus, cum a L. Scipione ex Antiochensi\npecunia sestertii quadragies ratio in curia reposceretur, \nprolatum ab eo librum, quo acceptae et expensae\nsummae continebantur refellique inimicorum accusatio \npoterat, discerpsit, indignatus de ea re dubitari, quae \nsub ipso legato administrata fuerat. quin etiam in \nhunc modum egit: 'non reddo, patres conscripti, \naerario uestro sestertii quadragies rationem, alieni \nimperii minister, quod meo ductu meisque auspiciis \nbis milies sestertio uberius feci: neque enim huc puto \n eo malignitatis uentum, ut de mea innocentia\nquaerendum sit: nam cum Africam totam potestati\nuestrae subiecerim, nihil ex ea, quod meum diceretur, \npraeter cognomen retuli. non me igitur Punicae, \nnon fratrem meum Asiaticae gazae auarum\nreddiderunt, sed uterque nostrum inuidia magis quam\npecunia locupletior est'. tam constantem defensionem \nScipionis uniuersus senatus conprobauit, sicut illud \nfactum, quod, cum ad necessarium rei publicae usum \npecuniam ex aerario promi opus esset, idque\nquaestores, quia lex obstare uideretur, aperire non auderent, \npriuatus claues poposcit patefactoque aerario legem \nutilitati cedere coegit. quam quidem ei fiduciam \nconscientia illa dedit, qua meminerat omnes leges \na se esse seruatas. \n",
                "6":"\n Non fatigabor eiusdem facta identidem\nreferendo, quoniam ne ille quidem in consimili genere \nuirtutes edendo fatigatus est. diem illi ad populum M. \nNaeuius tr. pl. aut, ut quidam memorant, duo Petilii \ndixerant. quo ingenti frequentia in forum deductus \nrostra conscendit capitique suo corona triumphali \ninposita 'hoc ego' inquit, 'Quirites, die Karthaginem \nmagna spirantem leges nostras accipere iussi: \nproinde aecum est uos mecum ire in Capitolium\nsupplicatum'. speciosissimam deinde eius uocem aeque \nclarus euentus secutus est, si quidem et senatum\ntotum et uniuersum equestrem ordinem et cunctam \nplebem Iouis optimi maximi puluinaria petens\ncomitem habuit. restabat ut tribunus apud populum sine \npopulo ageret desertusque in foro cum magno\ncalumniae suae ludibrio solus moraretur. cuius\ndeuitandi ruboris causa in Capitolium processit deque \naccusatore Scipionis uenerator factus est. \n",
                "7":"\n Auiti spiritus egregius successor Scipio\nAemilianus, cum urbem praeualidam obsideret,\nsuadentibus quibusdam ut circa moenia eius ferreos murices \nspargeret omniaque uada plumbatis tabulis\nconsterneret habentibus clauorum cacumina, ne subita\neruptione hostes in praesidia nostra impetum facere\npossent, respondit non esse eiusdem et capere aliquos \nuelle et timere. \n",
                "8":"\n In quamcumque memorabilium partem\nexemplorum conuertor, uelim nolimue, in cognomine\nScipionum haeream necesse est: qui enim licet hoc loci \nNasicam praeterire, fidentis animi dicti que \nclarissimum auctorem? annonae caritate increscente \nC. Curiatius tr. pl. productos in contionem consules \nconpellebat ut de frumento emendo adque id\nnegotium explicandum mittendis legatis in curia referrent. \ncuius instituti minime utilis interpellandi gratia \nNasica contrariam actionem ordiri coepit.\nobstrepente deinde plebe 'tacete, quaeso, Quirites', \ninquit: 'plus ego enim quam uos quid rei publicae \nexpediat intellego'. qua uoce audita omnes pleno \nuenerationis silentio maiorem auctoritatis eius quam \nsuorum alimentorum respectum egerunt. \n",
                "9":"\n Liui quoque Salinatoris aeternae memoriae\ntradendus animus. qui cum Hasdrubalem exercitumque \nPoenorum in Vmbria delesset et ei diceretur Gallos \nac Ligures ex acie sine ducibus et signis sparsos ac \npalantes parua manu opprimi posse, respondit in \nhoc eis oportere parci, ne hostibus tantae cladis \ndomestici nuntii deessent. \n",
                "10":"\n Bellica haec praestantia animi, togata illa, sed \n non minus laudabilis, quam P. Furius Philus consul \nin senatu exhibuit: Q. enim Metellum Quintumque \nPompeium consulares uiros, uehementes inimicos \nsuos, cupidam sibi profectionem in prouinciam\nHispaniam, quam sortitus erat, identidem exprobrantis, \nlegatos secum illuc ire coegit: fiduciam non solum \nfortem, sed paene etiam temerariam, quae duobus \nacerrimis odiis latera sua cingere ausa est\nusumque ministerii uix tutum in amicis e sinu\ninimicorum petere sustinuit! \n",
                "11":"\n Cuius factum si cui placet, necesse est L. etiam \nCrassi, qui apud maiores eloquentia clarissimus fuit, \npropositum non displiceat: nam cum ex consulatu \nprouinciam Galliam obtineret atque in eam C. Carbo, \ncuius patrem damnauerat, ad speculanda acta sua \nuenisset, non solum eum inde non summouit, sed\ninsuper locum ei in tribunali adsignauit nec ulla de re \nnisi eo in consilium adhibito cognouit. itaque acer \net uehemens Carbo nihil aliud Gallica peregrinatione \nconsecutus est quam ut animaduerteret sontem\npatrem suum ab integerrimo uiro in exilium missum. \n",
                "12":"\n Cato uero superior saepe numero ab inimicis \nad causae dictionem uocatus nec ullo umquam\ncrimine conuictus ad ultimum tantum fiduciae in sua \ninnocentia reposuit, ut ab his in quaestionem\npublicam deductus Ti. Gracchum, a quo in administratione \nrei publicae ad multum odium dissidebat, iudicem \ndeposceret. qua quidem animi praestantia\npertinaciam eorum insectandi se inhibuit. \n",
                "13":"\n Eadem M. Scauri fortuna, aeque senectus longa \nac robusta, idem animus. qui cum pro rostris\naccusaretur, quod ab rege Mitridate ob rem publicam \nprodendam pecuniam accepisset, causam suam ita \negit: 'est enim inicum, Quirites, cum inter alios\nuixerim, apud alios me rationem uitae reddere, sed \ntamen audebo uos, quorum maior pars honoribus et \nactis meis interesse non potuit, interrogare: Varius \nSeuerus Sucronensis Aemilium Scaurum regia\nmercede corruptum imperium populi Romani prodidisse \nait, Aemilius Scaurus huic se adfinem esse culpae \nnegat: utri creditis'? cuius admiratione populus \nconmotus Varium ab illa dementissima actione\npertinaci clamore depulit. \n",
                "14":"\n Contra M. Antonius ille disertus—non enim \nrespuendo, sed amplectendo causae dictionem quam \ninnocens esset testatus est—quaestor proficiscens \nin Asiam, Brundisium iam peruenerat, ubi litteris \ncertior incesti se postulatum apud L. Cassium\npraetorem, cuius tribunal propter nimiam seueritatem \nscopulus reorum dicebatur, cum id uitare beneficio \nlegis Memmiae liceret, quae eorum, qui rei publicae \ncausa abessent, recipi nomina uetabat, in urbem\ntamen recurrit. quo tam pleno fiduciae bonae consilio \ncum absolutionem celerem tum profectionem\nhonestiorem consecutus est. \n",
                "15":"\n Sunt et illa speciosa fiduciae publicae\nexempla: nam cum eo bello, quod aduersus Pyrrum\ngerebatur, Karthaginienses c ac xxx nauium classem \nin praesidium Romanis Ostiam ultro misissent,\nsenatui placuit legatos ad ducem eorum ire, qui dicerent \npopulum Romanum bella suscipere solere, quae suo \nmilite gerere posset: proinde classem Karthaginem \nreducerent. \n Idem post aliquot annos Cannensi clade exhaustis \nRomani imperii uiribus supplementum in Hispaniam \nexercitu mittere ausus fecit ne locus hostilium\ncastrorum tum maxime Capenam portam armis\nHannibale pulsante minoris ueniret quam si illum Poeni \nnon obtinerent. ita se gerere in aduersis rebus quid \naliud est quam saeuientem fortunam in adiutorium \nsui pudore uictam conuertere? \n",
                "16":"\n Magno spatio diuisus est a senatu ad poetam \nAccium transitus. ceterum ut ab eo decentius ad \nexterna transeamus, producatur in medium. is Iulio \nCaesari amplissimo ac florentissimo uiro in\nconlegium poetarum uenienti numquam adsurrexit, non \nmaiestatis eius inmemor, sed quod in conparatione \ncommunium studiorum aliquanto se superiorem esse \nconfideret. quapropter insolentiae crimine caruit, \nquia ibi uoluminum, non imaginum certamina\nexercebantur. \n"
            },
            "12":{
                "0":"\n Ne Euripides quidem Athenis arrogans \nuisus est, cum postulante ui populo ut ex tragoedia \nquandam sententiam tolleret progressus in scaenam \ndixit se, ut eum doceret, non ut ab eo disceret,\nfabulas conponere solere. laudanda profecto fiducia est, \nquae aestimationem sui certo pondere examinat,\ntantum sibi adrogans, quantum a contemptu et\ninsolentia distare satis est. itaque etiam quod Alcestidi \ntragico poetae respondit probabile. apud quem cum \nquereretur quod eo triduo non ultra tres uersus\nmaximo inpenso labore deducere potuisset, atque is se \ncentum perfacile scripsisse gloriaretur, 'sed hoc'\ninquit 'interest, quod tui in triduum tantum modo, mei \nuero in omne tempus sufficient': alterius enim\nfecundi cursus scripta intra primas memoriae metas \nconruerunt, alterius cunctante stilo elucubratum opus \nper omne aeui tempus plenis gloriae uelis feretur. \n",
                "1":"\n Adiciam scaenae eiusdem exemplum.\nAntigenidas tibicen discipulo suo magni profectus, sed \nparum feliciter populo se adprobanti cunctis\naudientibus dixit 'mihi cane et Musis', quia uidelicet\nperfecta ars fortunae lenocinio defecta iusta fiducia non \nexuitur, quamque se scit laudem mereri, eam si \n eam ab aliis non impetrat, domestico tamen\nacceptam iudicio refert. \n",
                "2":"\n Zeuxis autem, cum Helenam pinxisset, quid \nde eo opere homines sensuri essent expectandum non \nputauit, sed protinus se ad hos uersus adiecit: \n ou) ne/mesis *trw=as kai\\ e)uknh/midas *)axaiou\\s \n toih=|d' a)mfi\\ gunaiki\\ polu\\n xro/non a)/lgea pa/sxein. \nadeone dextrae suae multum pictor adrogauit, ut ea \ntantum formae conprehensum crederet, quantum aut \nLeda caelesti partu edere aut Homerus diuino\ningenio exprimere potuit? \n",
                "3":"\n Phidias quoque Homeri uersibus egregio dicto \nadlusit: simulacro enim Iouis Olympii perfecto, quo \nnullum praestantius aut admirabilius humanae †\nfabricae manus, interrogatus ab amico quonam\nmentem suam dirigens uultum Iouis propemodum ex \nipso caelo petitum eboris liniamentis esset amplexus, \nillis se uersibus quasi magistro usum respondit, \n h)=, kai\\ kuane/h|sin e)p' o)fru/si neu=se *kroni/wn: \n a)mbro/siai d' a)/ra xai=tai e)perrw/santo a)/naktos \n krato\\s a)p' a)qana/toio: me/gan d' e)le/licen *)/olumpon. \n",
                "4":"\n Non patiuntur me tenuioribus exemplis\ndiutius insistere fortissimi duces. si quidem\nEpaminondas, cum ei ciues irati sternendarum in oppido \nuiarum contumeliae causa curam mandarent,—erat \nenim illud ministerium apud eos sordidissimum— \nsine ulla cunctatione id recepit daturumque se\noperam ut breui speciosissimum fieret adseuerauit.\nmirifica deinde procuratione abiectissimum negotium pro \namplissimo ornamento expetendum Thebis reddidit. \n",
                "5":"\n Hannibal uero, cum apud regem Prusiam\nexularet auctorque ei conmittendi proelii esset, atque is \nnon idem sibi extis portendi diceret, 'ain tu'?\ninquit, 'uitulinae carunculae quam imperatori ueteri \nmauis credere'? si uerba numeres, breuiter et abscise, \nsi sensum aestimes, copiose et ualenter: Hispanias \nenim dereptas populo Romano et Galliarum ac\nLiguriae uires in suam redactas potestatem et nouo \ntransitu Alpium iuga patefacta et Trasimennum\nlacum dira inustum memoria et Cannas, Punicae\nuictoriae clarissimum monumentum, et Capuam possessam \net Italiam laceratam ante pedes hominis effudit \nuniusque hostiae iocineri longo experimento testatam \ngloriam suam postponi aequo animo non tulit. et \nsane, quod ad exploranda bellica artificia\naestimandosque militaris ductus adtinebat, omnis foculos, \nomnis aras Bithyniae Marte ipso iudice pectus\nHannibalis praegrauasset. \n",
                "6":"\n Capax generosi spiritus illud quoque dictum \nregis Cotyis: ut enim ab Atheniensibus ciuitatem \nsibi datam cognouit, 'et ego' inquit 'illis meae gentis \nius dabo'. aequauit Athenis Thraciam, ne\nuicissitudini talis beneficii imparem iudicando humilius de \norigine sua sentire existimaretur. \n",
                "7":"\n Nobiliter etiam uterque Spartanus, et qui\nincrepitus a quodam, quod in aciem claudus\ndescenderet, pugnare, non sibi fugere propositum esse\nrespondit, et qui referente quodam sagittis Persarum \nsolem obscurari solere, 'bene narras' inquit: 'in \numbra enim proeliabimur'. eiusdem uir urbis atque \nanimi hospiti suo patriae muros excelsos latosque \nostendenti dixit, 'si mulieribus istos conparastis, \nrecte, si uiris, turpiter'. \n"
            },
            "13":{
                "0":"\n DE CONSTANTIA \n Ap er tum et animosum bonae fiduciae pectus \nemenso quasi debitum opus superest constantiae\nrepraesentatio: natura enim sic conparatum est ut, \nquisquis se aliquid ordine ac recte mente complexum \nconfidit, uel iam gestum, si obtrectetur, acriter\ntueatur, uel nondum editum, si interpelletur, sine ulla \ncunctatione ad effectum perducat. \n",
                "1":"\n Sed dum exempla propositae rei persequor, \nlatius mihi circumspicienti ante omnia se Fului Flacci \nconstantia offert. Capuam fallacibus Hannibalis \npromissis Italiae regnum nefaria defectione pacisci \npersuasam armis occupauerat. tam deinde culpae \nhostium iustus aestimator quam speciosus uictor \nCampanum senatum impii decreti auctorem funditus \ndelere constituit. itaque catenis onustum in duas \ncustodias, Teanam Calenamque diuisit consilium\nexecuturus, cum ea peregisset, quorum\nadministrandorum citerior esse necessitas uidebatur. rumore \nautem de senatus mitiore sententia orto, ne debitam \npoenam scelerati effugerent, nocte admisso equo \nTeanum contendit interfectisque qui ibi\nadseruabantur e uestigio Cales est transgressus perseuerantiae \nsuae opus execut ur us et iam deligatis ad palum\nhostibus litteras a patribus conscriptis nequiquam\nsalutaris Campanis accepit: in sinistra enim eas manu, \nsicut erant traditae, reposuit ac iusso lictore lege \nagere tum demum aperuit, postquam illis\nobtemperari non poterat. qua constantia uictoriae quoque \ngloriam antecessit, quia, si eum intra se ipsam \npartita laude aestimes, maiorem punita Capua quam \ncapta reperias. \n",
                "2":"\n Atque ista quidem seueritatis, illa uero pietatis \nconstantia admirabilis, quam Q. Fabius Maximus\ninfatigabilem patriae praestitit. pecuniam pro captiuis \nHannibali numerauerat, fraudatus ea publice tacuit: \ndictatori ei magistrum equitum Minucium iure\nimperii senatus aequauerat, silentium egit:\nconpluribus praeterea iniuriis lacessitus in eodem animi\nhabitu mansit nec umquam sibi rei publicae permisit \nirasci. tam perseuerans in amore ciuium: quid? in \nbello gerendo nonne par eius constantia? imperium \nRomanum Cannensi proelio paene destructum uix \nsufficere ad exercitus conparandos uidebatur. itaque \nfrustrari et eludere Poenorum impetus quam manum \ncum his tota acie conserere melius ratus, plurimis \nconminationibus Hannibalis inritatus, saepe etiam \nspecie bene gerendae rei oblata numquam a consilii \nsalubritate ne parui quidem certaminis discrimine \nrecessit, quodque est difficillimum, ubique ira ac spe \nsuperior apparuit. ergo ut Scipio pugnando, ita hic \nnon dimicando maxime ciuitati nostrae succurrisse \nuisus est: alter enim celeritate sua Karthaginem\noppressit, alter cunctatione id egit, ne Roma opprimi \nposset. \n",
                "3":"\n C. etiam Pisonem mirifice et constanter\nturbulento rei publicae statu egisse consulem narratione \ninsequenti patebit. M. Palicani seditiosissimi \nhominis pestiferis blanditiis praereptus populi fauor\nconsularibus comitiis summum dedecus admittere\nconabatur amplissimum ei deferre imperium cupiens, \ncuius taeterrimis actis exquisitum potius supplicium \nquam ullus honos debebatur. nec deerat\nconsternatae multitudini furialis fax tribunicia, quae\ntemeritatem eius et ruentem comitaretur et languentem \nactionibus suis inflammaret. in hoc miserando\npariter atque erubescendo statu ciuitatis tantum non \nmanibus tribunorum pro rostris Piso conlocatus, cum \nhinc atque illinc ambissent ac Palicanum num\nsuffragiis populi consulem creatum renuntiaturus esset \ninterrogaretur, primo respondit non existimare se \ntantis tenebris offusam esse rem publicam, ut huc \nindignitatis ueniretur. deinde, cum perseueranter \ninstarent ac dicerent 'age, si uentum fuerit?' 'non \nrenuntiabo' inquit. quo quidem tam absciso\nresponso consulatum Palicano prius quam illum\nadipisceretur eripuit. multa et terribilia Piso contempsit, \ndum speciosum mentis suae flecti non uolt rigorem. \n",
                "4":"\n Metellus autem Numidicus propter consimile \nperseuerantiae genus excepit quoque indignam\nmaiestate ac moribus suis procellam: cum enim\nanimaduerteret quo tenderent Saturnini tribuni pl. funesti \nconatus quantoque malo rei publicae, nisi his\noccurreretur, erupturi essent, in exilium quam in legem \neius ire maluit. potest aliquis hoc uiro dici\nconstantior, qui, ne sententia sua pelleretur, patria, in \nqua summum dignitatis gradum obtinebat, carere \nsustinuit? \n",
                "5":"\n Ceterum ut neminem ei praetulerim, ita Q. \nScaeuolam augurem merito conparauerim. dispulsis \nprostratisque inimicorum partibus Sulla occupata \nurbe senatum armatus coegerat ac summa cupiditate \nferebatur ut C. Marius quam celerrime hostis\niudicaretur. cuius uoluntati nullo obuiam ire audente \nsolus Scaeuola de hac re interrogatus sententiam\ndicere noluit. quin etiam truculentius sibi instanti \nSullae 'licet' inquit 'mihi agmina militum, quibus \ncuriam circumsedisti, ostentes, licet mortem\nidentidem miniteris, numquam tamen efficies ut propter \nexiguum senilemque sanguinem meum Marium, a \nquo urbs et Italia conseruata est, hostem iudicem'. \n",
                "6":"\n Quid feminae cum contione? si patrius mos \nseruetur, nihil: sed ubi domestica quies seditionum \nagitata fluctibus est, priscae consuetudinis\nauctoritas conuellitur, plusque ualet quod uiolentia cogit \nquam quod suadet et praecipit uerecundia. itaque \nte, Sempronia, Ti. et C. Gracchorum soror, uxor \nScipionis Aemiliani, non ut absurde te grauissimis \nuirorum operibus inserentem, maligna relatione\nconprehendam, sed quia ab tribuno plebei producta ad \npopulum in maxima confusione nihil a tuorum\namplitudine degenerasti, honorata memoria prosequar. \ncoacta es eo loci consistere, ubi principum ciuitatis \nperturbari frons solebat, instabat tibi toruo uultu \nminas profundens amplissima potestas, clamore\nimperitae multitudinis obstrepens totum forum \nacerrimo studio nitebatur ut Equitio, cui Semproniae \ngentis falsum ius quaerebatur, tamquam filio Tiberii \nfratris tui osculum dares. tu tamen illum, nescio \nquibus tenebris protractum portentum, execrabili \naudacia ad usurpandam alienam propinquitatem\ntendentem reppulisti. \n",
                "7":"\n Non indignabuntur lumina nostrae urbis, si \ninter eorum eximium fulgorem centurionum quoque \nuirtus spectandam se obtulerit: nam ut humilitas \namplitudinem uenerari debet, ita nobilitati fouenda \nmagis quam spernenda bonae indolis nouitas est. an \nabigi debet Titius ab horum exemplorum contextu? \nqui pro Caesaris partibus excubans, Scipionis\npraesidio interceptus, cum uno modo salus ab eo\ndaretur, si se futurum Cn. Pompei generi ipsius\nmilitem adfirmasset, ita respondere non dubitauit: 'tibi \nquidem, Scipio, gratias ago, sed mihi uti ista\ncondicione uitae non est opus'. sine ullis imaginibus \nnobilem animum! \n",
                "8":"\n Idem constantiae propositum secutus Maeuius \ncenturio diui Augusti, cum Antoniano bello saepe \nnumero excellentes pugnas edidisset, inprouisis\nhostium insidiis circumuentus et ad Antonium\nAlexandriam perductus interrogatusque quidnam de eo\nstatui deberet, 'iugulari me' inquit 'iube, quia non \nsalutis beneficio neque mortis supplicio adduci\npossum ut aut Caesaris miles esse desinam aut tuus \nincipiam. ceterum quo constantius uitam contempsit, \neo facilius impetrauit: Antonius enim uirtuti eius \nincolumitatem tribuit. \n"
            },
            "14":{
                "0":"\n Conplura huiusce notae Romana exempla \nsupersunt, sed satietas modo uitanda est. itaque stilo \nmeo ad externa iam delabi permittam. quorum\nprincipatum teneat Blassius, cuius constantia nihil\npertinacius: Salapiam enim patriam suam praesidio \nPunico occupatam Romanis cupiens restituere\nDasium acerrimo studio secum in administratione rei \npublicae dissidentem et alioquin toto animo\nHannibalis amicitiae uacantem, sine quo propositum\nconsilium peragi non poterat, ad idem opus\nadgrediendum maiore cupiditate quam spe certiore temptare \nausus est. qui protinus sermonem eius, adiectis quae \net ipsum commendatiorem et inimicum inuisiorem \nfactura uidebantur, Hannibali retulit. a quo adesse \niussi sunt, ut alter crimen probaret, alter defenderet. \nceterum, cum pro tribunali res gereretur et quaestioni \nilli omnium oculi essent intenti, dum aliud forte\nciterioris curae negotium tractatur, Blassius uultu\ndissimulante ac uoce summissa monere Dasium coepit \nut Romanorum potius quam Karthaginiensium\npartes foueret. enimuero tunc ille proclamat se in\nconspectu ducis aduersus eum sollicitari. quod quia et \nincredibile existimabatur et ad unius tantum auris \npenetrauerat et iactabatur ab inimico, uerita ti s fide \ncaruit. sed non ita multo post Blasii mira\nconstantia Dasium ad se traxit Marcelloque et Salapiam et \nquingentos Numidas, qui in ea custodiae causa erant, \ntradidit. \n",
                "1":"\n Phocion uero, cum Athenienses rem aliter\natque ipse suaserat prospere administrassent, adeo \nperseuerans sententiae suae propugnator extitit, ut in \ncontione laetari quidem se successu eorum, sed\nconsilium tamen suum aliquanto melius fuisse diceret: \nnon enim damnauit quod recte uiderat, quia quod \nalius male consuluerat bene cesserat, felicius illud \nexistimans, hoc sapientius. et sane blandum animum \ntemeritati casus facit, ubi prauo consilio propitius \naspirat, quoque uehementius noceat, in speratius \nprodest. placidi et misericordes et liberales omnique \nsuauitate temperati mores Phocionis, quos optime \nprofecto consensus omnium bonitatis cognomine\ndecorandos censuit. itaque constantia, quae natura\nrigidior uidetur, lenis e mansueto pectore fluxit: \nSocratis autem uirilitatis robore uallatus animus\naliquanto praefractius perseuerantiae exemplum edidit. \n",
                "2":"\n Vniuersa ciuitas Atheniensium iniquissimo ac \ntruculentissimo furore instincta de capite decem \npraetorum, qui apud Arginussas Lacedaemoniam \nclassem deleuerant, tristem sententiam tulerat. forte \ntunc eius potestatis Socrates, cuius arbitrio plebei \nscita ordinarentur, indignum iudicans tot et tam bene \nmeritos et indigna causa impetu inuidiae abripi, \ntemeritati multitudinis constantiam suam obiecit\nmaximoque contionis fragore et incitatissimis minis \nconpulsus non est ut se publicae dementiae auctorem \nascriberet. quae oppositu eius legitima grassari \nuia prohibita iniusto praetorum cruore manus suas \ncontaminare perseuerauit. nec timuit Socrates ne \nconsternatae patriae undecimus furor mors ipsius \nexisteret. \n",
                "3":"\n Proximum, etsi non eiusdem splendoris est, at \naeque certum constantiae haberi potest\nexperimentum. efficacis operae forensis, fidei non latentis \nAthenis Ephialtes accusare publice iussus et inter\nceteros Demostrati nomen deferre coactus est, cuius \nfilius erat Demochares excellentis formae puer, \nanimo eius flagrantissimo inhaerens amore. itaque \ncommunis officii sorte truculentus accusator, priuati \nadfectus condicione miserabilis reus, puerum ad se \nexorandum quo parcius patris criminibus insisteret \nuenientem neque repellere neque supplicem genibus \nsuis aduolutum intueri sustinuit, sed operto capite \nflens et gemens preces expromere passus est\nnihilominusque sincera fide accusatum Demostratum\ndamnauit. uictoriam nescio laude an tormento maiore \npartam, quoniam prius quam sontem opprimeret se \nipsum uicit Ephialtes. \n",
                "4":"\n Quem Syracusanus Dio seueritate exempli \npraegrauat. quibusdam monentibus ut aduersus\nHeraclidem et Callippum, quorum fidei plurimum\ncredebat, tamquam insidias ei nectentis cautior esset \nrespondit uita se malle excedere quam in metu \nuiolentae mortis amicos inimicis iuxta ponere. \n",
                "5":"\n Quod sequitur et rei ipsius admiratione et\nclaritate auctoris inlustre. Alexander Macedonum rex \nincluta iam pugna excellentissimis opibus Darei\ncontusis aestu et itineris feruore in Cilicia percalefactus \nCydno, qui aquae liquore conspicuus Tarson\ninterfluit, corpus suum inmersit. subito deinde ex nimio \nhaustu frigoris obstupefactis neruis ac torpore\nhebetatis artubus maxima cum exanimatione totius\nexercitus in oppidum castris propinquum defertur. iacebat \naeger Tarsi, inque ualitudine eius aduersa instantis \nuictoriae spes fluctuabat. itaque conuocati medici \nadtentissimo consilio salutis remedia\ncircumspiciebant. quorum cum ad unam potionem se sententiae \ndirexissent, atque eam Philippus medicus suis\nmanibus temperatam Alexandro—erat autem ipsius\namicus et comes—porrexisset, a Parmenione missae \nlitterae superueniunt admonentes ut rex insidias\nPhilippi perinde ac pecunia corrupti a Dareo caueret. \nquas cum legisset, sine ulla cunctatione\nmedicamentum hausit ac tum legendas Philippo tradidit. pro \nquo tam constanti erga amicum iudicio dignissimam \na dis inmortalibus mercedem recepit, qui\nincolumitatis eius praesidium falso interpellari indicio\nnoluerunt. \n"
            }
        },
        "3":{
            "0":{
                "0":"\n DE MODERATIONE \n Transgrediar ad saluberrimam partem animi,\nmoderationem, quae mentes nostras inpotentiae et \ntemeritatis incursu transuersas ferri non patitur. quo euenit \nut reprehensionis morsu sit uacua et laudis quaestu \nsit opulentissima. itaque effectus suos in claris uiris \nrecognoscat. \n",
                "1":"\n Atque ut ab incunabulis summi honoris\nincipiam, P. Valerius, qui populi maiestatem uenerando \nPublicolae nomen adsecutus est, cum exactis regibus \nimperii eorum uim uniuersam omniaque insignia sub \ntitulo consulatus in se translata cerneret, inuidiosum \nmagistratus fastigium moderatione ad tolerabilem \nhabitum deduxit fasces securibus uacuefaciendo et \nin contione populo summittendo. numerum quoque \neorum dimidia ex parte minuit ultro Sp. Lucretio \ncollega adsumpto, ad quem, quia maior natu erat, \npriorem fasces transferri iussit. legem etiam\ncomitiis centuriatis tulit, ne quis magistratus ciuem\nRomanum aduersus prouocationem uerberare aut necare \nuellet. ita, quo ciuitatis condicio liberior esset, \nimperium suum paulatim destruxit. quid quod aedes \nsuas diruit, quia excelsiore loco positae instar arcis \nhabere uidebantur, nonne quantum domo inferior, \ntantum gloria superior euasit? \n",
                "2":"\n Vix iuuat abire a Publicola, sed uenire ad\nFurium Camillum libet, cuius tam moderatus ex magna \nignominia ad summum imperium transitus fuit, ut, \ncum praesidium eius ciues capta urbe a Gallis\nArdeae exulantis petissent, non prius Veios ad\naccipiendum exercitum iret quam de dictatura sua omnia \nsollemni iure acta conperisset. magnificus Camilli \nVeientanus triumphus, egregia Gallica uictoria, sed \nista cunctatio longe admirabilior: multo enim\nmultoque se ipsum quam hostem superare operosius est, \nnec aduersa praepropera festinatione fugientem nec \nsecunda effuso gaudio adprehendentem. \n",
                "3":"\n Par Furio moderatione Marcius Rutilus\nCensorinus: iterum enim censor creatus ad contionem \npopulum uocatum quam potuit grauissima oratione \ncorripuit, quod eam potestatem bis sibi detulisset, \ncuius maiores, quia nimis magna uideretur, tempus \ncoartandum iudicassent. uterque recte, et Censorinus \net populus: alter enim ut moderate honores\ncrederent praecepit, alter se moderato credidit. \n",
                "4":"\n Age, L. Quintius Cincinnatus qualem\nconsulem gessit! cum honorem eius patres conscripti\ncontinuare uellent non solum propter illius egregia \nopera, sed etiam quod populus eosdem tribunos in \nproximum annum creare conabatur, quorum neutrum \niure fieri poterat, utrumque discussit senatus simul \nstudium inhibendo et tribunos uerecundiae suae \nexemplum sequi cogendo atque unus causa fuit, ut \namplissimus ordo populusque tutus esset ab iniusti \nfacti reprehensione. \n",
                "5":"\n Fabius uero Maximus, cum a se quinquies et \na patre, auo, proauo maioribusque suis saepe numero \nconsulatum gestum animaduerteret, comitiis, quibus \nfilius eius summo consensu consul creabatur, quam \npotuit constanter cum populo egit ut aliquando\nuacationem huius honoris Fabiae genti daret, non quod \nuirtutibus filii diffideret, erat enim inluster, sed ne \nmaximum imperium in una familia continuaretur. \nquid hac moderatione efficacius aut ualentius, quae \netiam patrios adfectus, qui potentissimi habentur, \nsuperauit? \n",
                "6":"\n Non defuit maioribus grata mens ad praemia \nsuperiori Africano exsoluenda, si quidem maxima \neius merita paribus ornamentis decorare conati sunt. \nuoluerunt illi statuas in comitio, in rostris, in curia, \nin ipsa denique Iouis optimi maximi cella ponere, \nuoluerunt imaginem eius triumphali ornatu indutam \nCapitolinis puluinaribus adplicare, uoluerunt ei\ncontinuum per omnes uitae annos consulatum\nperpetuamque dictaturam tribuere: quorum nihil sibi\nneque plebiscito dari neque senatus consulto decerni \npatiendo paene tantum se in recusandis honoribus \ngessit, quantum egerat in emerendis. \n Eodem robore mentis causam Hannibalis in\nsenatu protexit, cum eum ciues sui missis legatis\ntamquam seditiones apud eos mouentem accusarent.\nadiecit quoque non oportere patres conscriptos se rei \npublicae Karthaginiensium interponere altissimaque \nmoderatione alterius saluti consuluit, alterius \ndignitati, uictoria tenus utriusque hostem egisse\ncontentus. \n",
                "7":"\n At M. Marcellus, qui primus et Hannibalem \nuinci et Syracusas capi posse docuit, cum in\nconsulatu eius Siculi de eo questum in urbem uenissent, \nnec senatum illa de re habuit, quia collega Valerius \nLaeuinus forte aberat, ne ob id Siculi in querendo \ntimidiores essent, et, ut is rediit, ultro de his\nadmittendis retulit querentisque de se patienter sustinuit. \niussos etiam a Laeuino discedere remanere, ut suae \ndefensioni interessent, coegit, ac deinde, † utraque \nparte perorata excedentes curia subsecutus est, quo \nliberius senatus sententias ferret. inprobatis\nquoque eorum querellis supplices et orantes ut ab eo in \nclientelam reciperentur clementer excepit. super haec \nSiciliam sortitus ea prouincia collegae cessit.\ntotiens laudatio Marcelli uariari non potest, quotiens \nipse nouis gradibus moderationis aduersus socios \nusus est. \n",
                "8":"\n Quam Ti. etiam Gracchus admirabilem se\nexhibuit! tribunus enim pl., cum ex professo\ninimicitias cum Africano et Asiatico Scipionibus gereret, et \nAsiaticus iudicatae pecuniae satisdare non posset \natque ideo a consule in uincula publica duci iussus \nesset appellassetque collegium tribunorum, nullo\nuolente intercedere secessit a collegis decretumque \nconposuit. nec quisquam dubitauit quin in eo\nscribendo ira tinctis aduersus Asiaticum uerbis usurus \nesset. at is primum iurauit se cum Scipionibus in \ngratiam non redisse, deinde tale decretum recitauit: \ncum L. Cornelius Scipio die triumphi sui ante\ncurrum actos hostium duces in carcerem coniecerit,\nindignum et alienum maiestate rei publicae uideri, \neodem ipsum duci: itaque id non passurum fieri. \nlibenter tunc opinionem suam populus Romanus a \nGraccho deceptam cognouit moderationemque eius \ndebita laude prosecutus est. \n",
                "9":"\n C. quoque Claudius Nero inter cetera\npraecipuae moderationis exempla numerandus est. Liui \nSalinatoris in Hasdrubale opprimendo gloriae\nparticeps fuerat. tamen eum triumphantem equo sequi \nquam triumpho, quem senatus ei aeque decreuerat, \nuti maluit, quia res in prouincia Salinatoris gesta \nerat. atque ita sine curru triumphauit, eo quidem \nclarius, quod illius uictoria tantummodo laudabatur, \nhuius etiam moderatio. \n",
                "10":"\n Ne Africanus quidem posterior nos de se\ntacere patitur. qui censor, cum lustrum conderet inque \nsolitaurilium sacrificio scriba ex publicis tabulis \nsollemne ei precationis carmen praeiret, quo di\nimmortales ut populi Romani res meliores amplioresque \nfacerent rogabantur, 'satis' inquit 'bonae et magnae \nsunt: itaque precor ut eas perpetuo incolumes\nseruent', ac protinus in publicis tabulis ad hunc modum \ncarmen emendari iussit. qua uotorum uerecundia \ndeinceps censores in condendis lustris usi sunt:\nprudenter enim sensit tunc incrementum Romano\nimperio petendum fuisse, cum intra septimum lapidem \ntriumphi quaerebantur, maiorem autem totius\nterrarum orbis partem possidenti ut auidum esse\nquicquam ultra adpetere, ita abunde felix, si nihil ex \neo, quod optinebat, amitteret. \n Neque alia eius in censura moderatio pro\ntribunali apparuit. centurias recognoscens equitum,\npostquam C. Licinium Sacerdotem citatum processisse \nanimaduertit, dixit se scire illum uerbis conceptis \npeierasse: proinde, si quis eum accusare uellet,\nusurum testimonio suo. sed nullo ad id negotium\naccedente 'transduc equum' inquit, 'Sacerdos, ac lucrifac \ncensoriam notam, ne ego in tua persona et\naccusatoris et testis et iudicis partes egisse uidear'. \n",
                "11":"\n Quod animi temperamentum etiam in Q. \nScaeuola excellentissimo uiro adnotatum est: testis \nnamque in reum productus, cum id respondisset, \nquod salutem periclitantis magnopere laesurum\nuidebatur, discedens adiecit ita sibi credi oportere, si \net alii idem adseuerassent, quoniam unius testimonio \naliquem cadere pessimi esset exempli. et religioni \nigitur suae debitam fidem et communi utilitati\nsalubre consilium reddidit. \n",
                "12":"\n Sentio quos ciues quaeue facta eorum ac \ndicta quam ambitu orationis amplectar. sed \ncum magna multa breuiter dicenda sint,\nclaritate excellentibus infinitis personis rebusque\ncircumfusus utrumque praestare propositi\nquoque nostri ratio non laudanda sibi omnia, sed \nrecordanda sumpsit. quapropter bona cum uenia \nduo Metelli, Macedonicus et Numidicus, maxima \npatriae ornamenta strictim se narrari patientur. \n Acerrime cum Scipione Africano Metellus \nMacedonicus dissenserat, eorumque ab aemulatione\nuirtutis profecta concitatio ad graues testatasque \ninimicitias progressa fuerat: sed tamen, cum\ninteremptum Scipionem conclamari audisset, in publicum \nse proripuit maestoque uultu et uoce confusa\n'concurrite, concurrite' inquit, 'ciues! moenia nostrae \nurbis euersa sunt: Scipioni enim Africano intra suos \npenates quiescenti nefaria uis allata est'. o rem \npublicam pariter Africani morte miseram et\nMacedonici tam humana tamque ciuili lamentatione\nfelicem! eodem enim tempore et quantum amisisset \nprincipem et qualem haberet recognouit. idem filios \nsuos monuit ut funebri eius lecto humeros subicerent, \natque huic exequiarum illum honorem uocis adiecit, \nnon fore ut postea id officium ab illis maiori uiro \npraestari posset. ubi illa tot in curia iurgia? ubi \ntot multae pro rostris altercationes? ubi maximorum \nciuium et ducum tantum non togata proelia? omnia \nnimirum ista praecipua ueneratione prosequenda \ndeleuit moderatio. \n",
                "13":"\n Numidicus autem Metellus populari factione \npatria pulsus in Asiam secessit. in qua cum ei forte \nludos Trallibus spectanti litterae redditae essent, \nquibus scriptum erat maximo senatus et populi\nconsensu reditum illi in urbem datum, non e theatro \nprius abiit quam spectaculum ederetur, non laetitiam \nsuam proxime sedentibus ulla ex parte patefecit, sed \nsummum gaudium intra se continuit. eundem\nconstat pari uultu et exulem fuisse et restitutum. adeo \nmoderationis beneficio medius semper inter secundas \net aduersas res animi firmitate uersatus est. \n",
                "14":"\n Tot familiis in uno genere laudis enumeratis \nPorcium nomen uelut expers huiusce gloriae\nsilentio † praetereundum se negat fieri debere posterior \nCato non paruo summae moderationis fisus indicio. \nCypriacam pecuniam maxima cum diligentia et\nsanctitate in urbem deportauerat. cuius ministerii \ngratia senatus relationem interponi iubebat, ut praetoriis \ncomitiis extra ordinem ratio eius haberetur. sed ipse \nid fieri passus non est, iniquum esse adfirmans quod \nnulli alii tribueretur sibi decerni, ac ne quid in\npersona sua nouaretur, campestrem experiri temeritatem \nquam curiae beneficio uti satius esse duxit. \n",
                "15":"\n Ad externa iam mihi exempla transire\nconanti M. Bibulus uir amplissimae dignitatis et\nsummis honoribus functus manus inicit. qui, cum in \nSyria prouincia moraretur, duos egregiae indolis \nfilios suos a Gabinianis militibus Aegypti occisos \ncognouit. quorum interfectores ad eum uinctos regina \nCleopatra misit, ut grauissimae cladis ultionem\narbitrio suo exigeret. at ille oblato beneficio, quo nullum \nmaius lugenti tribui poterat, dolorem moderationi \ncedere coegit carnificesque sanguinis sui intactos e \nuestigio ad Cleopatram reduci iussit, dicendo\npotestatem huius uindictae non suam, sed senatus esse \ndebere. \n"
            },
            "1":{
                "0":"\n Tarentinus Archytas, dum se Pythagorae \npraeceptis Metaponti penitus inmergit, magno labore \nlongoque tempore solidum opus doctrinae conplexus, \npostquam in patriam reuertit ac rura sua reuisere \ncoepit, animaduertit neglegentia uilici corrupta et \nperdita intuensque male meritum 'sumpsissem'\ninquit 'a te supplicium, nisi tibi iratus essem': maluit \nenim inpunitum dimittere quam propter iram iusto \ngrauius punire. \n",
                "1":"\n Nimis liberalis Archytae moderatio,\ntemperatior Platonis: nam cum ad uersus delictum serui \nuehementius exarsisset, ueritus ne ipse uindictae\nmodum dispicere non posset, Speusippo amico\ncastigationis arbitrium mandauit deforme sibi futurum \nexistimans, si conmisisset ut parem reprehensionem \nculpa serui et animaduersio Platonis mereretur. \n Quo minus miror quod in Xenocrate discipulo \nsuo tam constanter moderatus fuit. audierat eum de \nse multa inpie locutum: sine ulla cunctatione\ncriminationem respuit. instabat certo uultu index\ncausam quaerens, cur sibi fides non haberetur: adiecit \nnon esse credibile ut, quem tantopere amaret, ab eo \ninuicem non diligeretur. postremo, cum ad ius\niurandum inimicitias serentis malignitas confugisset, ne \nde periurio eius disputaret, adfirmauit numquam\nXenocratem illa dicturum fuisse, nisi ea dici\nexpedire sibi iudicasset. non in corpore mortali, sed in \narce caelesti et quidem armatum animum eius uitae \nstationem putes peregisse, humanorum uitiorum\nincursus a se inuicta pugna repellentem cunctosque \nuirtutis numeros altitudinis suae sinu clausos\ncustodientem. \n",
                "2":"\n Nequaquam Platoni litterarum commendatione \npar Syracusanus Dio, sed quod ad praestandam\nmoderationem adtinuit, uehementioris experimenti.\npatria pulsus a Dionysio tyranno Megaram petierat \nubi cum Theodorum principem eius urbis domi\nconuenire uellet neque admitteretur, multum diuque ante \nfores retentus comiti suo 'patienter hoc ferendum \nest' ait: 'forsitan enim et nos, cum in gradu \ndignitatis nostrae essemus, aliquid tale fecimus'. qua \ntranquillitate consilii ipse sibi condicionem exilii\nplacidiorem reddidit. \n",
                "3":"\n Thrasybulus etiam hoc loci adprehendendus \nest, qui populum Atheniensem xxx tyrannorum\nsaeuitia sedes suas relinquere coactum dispersamque \net uagam uitam miserabiliter exigentem, animis\npariter atque armis confirmatum in patriam reduxit. \ninsignem deinde restitutione libertatis uictoriam\nclariorem aliquanto moderationis laude fecit: plebei \nenim scitum interposuit, ne qua praeteritarum rerum \nmentio fieret. haec obliuio, quam Athenienses\namnestian uocant, concussum et labentem ciuitatis statum \nin pristinum habitum reuocauit. \n",
                "4":"\n Non minoris admirationis illud. Stasippus \nTegeates hortantibus amicis ut grauem in\nadministratione rei publicae aemulum, sed alioqui probum \net ornatum uirum qualibet ratione uel tolleret uel \nsummoueret negauit se facturum, ne quem in tutela \npatriae bonus ciuis locum obtineret, malus et\ninprobus occuparet, seque potius uehementer ab \naduersario urgueri quam patriam egregio aduocato carere \npraeoptauit. \n",
                "5":"\n Pittaci quoque moderatione pectus instructum. \nqui Alcaeum poetam et amaritudine odii et uiribus \ningenii aduersus se pertinacissime usum tyrannidem \na ciuibus delatam adeptus tantum modo quid in eo \nopprimendo posset admonuit. \n",
                "6":"\n Huius uiri mentio subicit ut de septem \nsapientium moderatione referam. a piscatoribus in Milesia \nregione euerriculum trahentibus quidam iactum\nemerat. extracta deinde magni ponderis aurea Delphica \nmensa orta controuersia est, illis piscium se\ncapturam uendidisse adfirmantibus, hoc fortunam ductus \nemisse dicente. qua cognitione propter nouitatem \nrei et magnitudinem pecuniae ad uniuersum ciuitatis \neius populum delata placuit Apollinem Delphicum \nconsuli cuinam adiudicari mensa deberet. deus\nrespondit illi esse dandam, qui sapientia ceteros\npraestaret, his uerbis: \n ti/s sofi/a| prw=tos pa/ntwn; tou/tw| tri/pod' au)dw=. \ntum Milesii consensu Thaleti mensam dederunt. ille \ncessit ea Bianti, Bias Pittaco, is protinus alii,\ndeincepsque per omnium vii sapientium orbem ad\nultimum ad Solonem peruenit, qui et titulum\namplissimae prudentiae et praemium ad ipsum Apollinem \ntranstulit. \n",
                "7":"\n Atque ut Theopompo quoque Spartanorum \nregi moderationis testimonium reddamus, qui cum \nprimus instituisset ut ephori Lacedaemone \ncrearentur, ita fu tu ri regiae potestati oppositi,\nquemadmodum Romae consulari imperio tribuni pl. sunt obiecti, \natque illi cum uxor dixisset id egisse illum, ut filiis \nminorem potestatem relinqueret, 'relinquam' inquit, \n'sed diuturniorem'. optime quidem: ea enim demum \ntuta est potentia, quae uiribus suis modum inponit. \nigitur Theopompus regnum legitimis uinculis\nconstringendo, quo longius a licentia retraxit, hoc ad \nbeniuolentiam ciuium propius admouit. \n",
                "8":"\n Antiochus autem a L. Scipione ultra Taurum \nmontem imperii finibus summotis, cum Asiam\nprouinciam uicinasque ei gentes amisisset, gratias agere \npopulo Romano non dissimulanter tulit, quod nimis \nmagna procuratione liberatus modicis regni terminis \nuteretur. et sane nihil est tam praeclarum aut tam \nmagnificum, quod non moderatione temperari\ndesideret. \n"
            },
            "2":{
                "0":"\n QVI EX INIMICITIIS IVNCTI SVNT AMICITIA AVT NECESSITVDINE \n Quae quoniam multis et claris auctoribus\ninlustrata est, transgrediamur ad egregium humani animi \nab odio ad gratiam deflexum et quidem eum laeto \nstilo persequamur: nam si placidum mare ex aspero \ncaelumque ex nubilo serenum hilari aspectu sentitur, \nsi bellum pace mutatum plurimum gaudii adfert, \noffensarum etiam acerbitas deposita candida relatione \ncelebranda est. \n",
                "1":"\n M. Aemilius Lepidus, bis consul et pontifex \nmaximus splendorique honorum par i uitae grauitate, \ndiutinas ac uehementes inimicitias cum Fuluio Flacco \neiusdem amplitudinis uiro gessit. quas, ut simul\ncensores renuntiati sunt, in campo deposuit existimans \nnon oportere eos priuatis inimicitiis dissidere, qui \npublice summa iuncti essent potestate. id iudicium \nanimi eius et praesens aetas conprobauit et nobis \nueteres annalium scriptores laudandum tradiderunt, \n",
                "2":"\n \nsicuti Liui quoque Salinatoris finiendarum\nsimultatium inlustre consilium ignotum posteritati esse\nnoluerunt: is namque, etsi Neronis odio ardens in exilium \nprofectus fuerat testimonio eius praecipue adflictus, \ntamen, postquam eum inde reuocatum ciues collegam \nilli in consulatu dederunt, et ingenii sui, quod erat \nacerrimum, et iniuriae, quam grauissimam acceperat, \nobliuisci sibi imperauit, ne, si dissidente animo\nconsortionem imperii usurpare uoluisset, pertinacem \nexhibendo inimicum malum consulem ageret. quae \nquidem mentis ad tranquilliorem habitum inclinatio \nin aspero ac difficili temporum articulo plurimum \nsalutis urbi atque Italiae attulit, quia pari uirtutis \ninpetu conisi terribilis Punicas uires contuderunt. \n",
                "3":"\n Clarum etiam in Africano superiore ac Ti. \nGraccho depositarum inimicitiarum exemplum, si \nquidem ad cuius mensae sacra odio dissidentes\nuenerant, ab ea et amicitia et adfinitate iuncti\ndiscesserunt: non contentus enim Scipio auctore senatu in \nCapitolio Iouis epulo cum Graccho concordiam\ncommunicasse filiam quoque ei Corneliam protinus ibi \ndespondit. \n",
                "4":"\n Sed huiusce generis humanitas etiam in M. \nCicerone praecipua apparuit: Aulum namque\nGabinium repetundarum reum summo studio defendit, \nqui eum in consulatu suo urbe expulerat, idemque \nP. Vatinium dignitati suae semper infestum duobus \npublicis iudiciis tutatus est, ut sine ullo crimine\nleuitatis, ita cum aliqua laude, quia speciosius\naliquanto iniuriae beneficiis uincuntur quam mutui odii \npertinacia pensantur. \n",
                "5":"\n Ciceronis autem factum adeo uisum est\nprobabile, ut imitari id ne inimicissimus quidem illi P.\nPulcher dubitauerit. qui incesti crimine a tribus\nLentulis accusatus unum ex his ambitus reum patrocinio \nsuo protexit atque in animum induxit et iudices et \npraetorem et Vestae aedem intuens amicum Lentulo \nagere, inter quae ille salutem eius foedo crimine \nobruere cupiens hostili uoce perorauerat. \n",
                "6":"\n Caninius autem Gallus reum pariter atque\naccusatorem admirabilem egit, et C. Antonii, quem \ndamnauerat, filiam in matrimonium ducendo et M. \nColonium, a quo damnatus fuerat, rerum suarum \nprocuratorem habendo. \n",
                "7":"\n Caeli uero Rufi ut uita inquinata, ita\nmisericordia, quam Q. Pompeio praestitit, probanda. cui \na se publica quaestione prostrato, cum mater Cornelia \nfidei commissa praedia non redderet, atque iste\nauxilium suum litteris inplorasset, pertinacissime absenti \nadfuit: recitauit etiam eius epistolam in iudicio\nultimae necessitatis indicem, qua impiam Corneliae\nauaritiam subuertit. factum propter eximiam\nhumanitatem ne sub Caelio quidem auctore repudiandum. \n"
            },
            "3":{
                "0":"\n DE ABSTINENTIA ET CONTINENTIA \n Magna cura praecipuoque studio referendum est \nquantopere libidinis et auaritiae furori similis\nimpetus ab inlustrium uirorum pectoribus consilio ac \nratione summoti sint, quia ii demum penates, ea \nciuitas, id regnum aeterno in gradu facile steterit, \nubi minimum uirium ueneris pecuniaeque cupido sibi \nuindicauerit: nam quo istae generis humani\ncertissimae pestes penetrarunt, iniuria dominatur,\ninfamia flagrat, uis habitat, bella gignuntur. fauentibus \nigitur linguis contrarios his tam diris uitiis mores \ncommemoremus. \n",
                "1":"\n Quartum et uicesimum annum agens Scipio, \ncum in Hispania Karthagine oppressa maioris\nKarthaginis capiendae sumpsisset auspicia multosque \nobsides, quos in ea urbe Poeni clausos habuerant, in \nsuam potestatem redegisset, eximiae inter eos\nformae uirginem aetatis adultae et iuuenis et caelebs et \nuictor, postquam comperit inlustri loco inter \nCeltiberos natam nobilissimoque gentis eius Indibili\ndesponsam, arcessitis parentibus et sponso inuiolatam \ntradidit. aurum quoque, quod pro redemptione\npuellae allatum erat, summae dotis adiecit. qua\ncontinentia ac munificentia Indibilis obligatus\nCeltiberorum animos Romanis adplicando meritis eius debitam \ngratiam retulit. \n",
                "2":"\n Verum ut huius uiri abstinentiae testis\nHispania, ita M. Catonis Epiros, Achaia, Cyclades insulae, \nmaritima pars Asiae, prouincia Cypros. unde cum \npecuniae deportandae ministerium sustineret, tam \nauersum animum ab omni uenere quam a lucro\nhabuit in maxima utriusque intemperantiae materia \nuersatus: nam et regiae diuitiae potestate ipsius\ncontinebatur et fertilissimae deliciarum tot Graeciae \nurbes necessaria totius nauigationis deuerticula erant. \natque id Munatius Rufus Cypriacae expeditionis fidus \ncomes scriptis suis significat. cuius testimonium non \namplector: propio enim argumento laus ista nititur, \nquoniam ex eodem naturae utero et continentia nata \nest et Cato. \n",
                "3":"\n Drusum etiam Germanicum, eximiam Claudiae \nfamiliae gloriam patriaeque rarum ornamentum, et \nquod super omnia est, operum suorum pro habitu \naetatis magnitudine uitrico pariter ac fratri\nAugustis duobus rei publicae diuinis oculis mirifice\nrespondentem, constitit usum ueneris intra coniugis \ncaritatem clausum tenuisse. Antonia quoque, femina \nlaudibus uirilem familiae suae claritatem supergressa, \namorem mariti egregia fide pensauit, quae post eius \nexcessum forma et aetate florens conuictum socrus \npro coniugio habuit, in eodemque toro alterius\nadulescentiae uigor extinctus est, alterius uiduitatis \nexperientia consenuit. hoc cubiculum talibus\nexperimentis summam inponat. \n",
                "4":"\n Deinceps et his uacemus, quorum animus\naliquo in momento † ponendi pecuniam numquam\nuacuit. Cn. Marcius patriciae gentis adulescens, Anci \nregis clara progenies, cui Corioli Volscorum\noppidum capti cognomen adiecerunt, cum editis\nconspicuae fortitudinis operibus a Postumo Cominio consule \naccurata oratione apud milites laudatus omnibus\ndonis militaribus et agri centum iugeribus et x\ncaptiuorum electione et totidem ornatis equis, centenario \nboum grege argentoque, quantum sustinere ualuisset, \ndonaretur, nihil ex his praeter unius hospitis captiui \nsalutem equumque, quo in acie uteretur, accipere \nuoluit. qua tam circumspecta animi moderatione \nnescias utrum maiore cum laude praemia elegerit \nan reiecerit. \n",
                "5":"\n M'. autem Curius, exactissima norma Romanae \nfrugalitatis idemque fortitudinis perfectissimum\nspecimen, Samnitium legatis agresti se in scamno \nadsidentem foco eque ligneo catillo cenantem—quales \nepulas apparatus indicio est—spectandum praebuit: \nille enim Samnitium diuitias contempsit, Samnites \neius paupertatem mirati sunt: nam cum ad eum \nmagnum pondus auri publice missum attulissent,\nbenignis uerbis inuitatus ut eo uti uellet, uultum risu \nsoluit et protinus 'superuacuae' inquit, 'ne dicam \nineptae legationis ministri, narrate Samnitibus M'. \nCurium malle locupletibus imperare quam ipsum fieri \nlocupletem, atque istud ut pretiosum, ita malo\nhominum excogitatum munus refertote et memento te me \nnec acie uinci nec pecunia corrumpi posse'. \n Idem, cum Italia Pyrrum regem exegisset, nihil \nomnino ex praeda regia, qua exercitum urbemque \nditauerat, adtigit. decretis etiam a senatu septenis \niugeribus agri populo, sibi autem quinquaginta,\npopularis adsignationis modum non excessit parum \nidoneum rei publicae ciuem existimans qui eo, quod \nreliquis tribueretur, contentus non es se t. \n",
                "6":"\n Idem sensit Fabricius Luscinus honoribus et \nauctoritate omni ciuitate temporibus suis maior, \ncensu par unicuique pauperrimo, qui a Samnitibus, \nquos uniuersos in clientela habebat, x aeris et v pondo \nargenti et decem seruos sibi missos in Samnium\nremisit, continentiae suae beneficio sine pecunia\npraediues, sine usu familiae abunde comitatus, quia\nlocupletem illum faciebat non multa possidere, sed \nmodica desiderare. ergo domus eius quemadmodum \naere et argento et mancipiis Samnitium uacua, ita \ngloria ex iis parta referta fuit. \n Consentanea repudiatis donis Fabricii uota\nextiterunt: legatus enim ad Pyrrum profectus, cum apud \neum Cineam Thessalum narrantem audisset\nquendam Athenis esse clarum sapientia suadentem ne \nquid aliud homines quam uoluptatis causa facere \nuellent, pro monstro eam uocem accepit\ncontinuoque Pyrro et Samnitibus istam sapientiam\ndeprecatus est. licet Athenae doctrina sua glorientur, uir \ntamen prudens Fabricii detestationem quam Epicuri \nmalu er it praecepta. quod euentus quoque indicauit: \nnam quae urbs uoluptati plurimum tribuit, imperium \nmaximum amisit, quae labore delectata est,\noccupauit, et illa libertatem tueri non ualuit, haec etiam \ndonare potuit. \n",
                "7":"\n Curi et Fabrici Q. Tuberonem cognomine\nCatum discipulum fuisse merito quis existimauerit. cui \nconsulatum gerenti cum Aetolorum gens omnis usus \nuasa argentea magno pondere et exquisita arte\nfabricata per legatos misisset, qui superiore tempore \ngratulandi causa ad eum profecti retulerant fictilia \nse in eius mensa uidisse, monitos ne continentiae \nquasi paupertati succurrendum putarent cum suis \nsarcinis abire iussit. quam bene Aetolicis domestica \npraetulerat, si frugalitatis eius exemplum posterior \naetas sequi uoluisset! nunc quo uentum est? a\nseruis impetrari uix potest ne eam supellectilem\nfastidiant, qua tunc consul uti non erubuit. \n",
                "8":"\n At Perse rege deuicto Paulus, cum\nMacedonicis opibus ueterem atque hereditariam urbis nostrae \npaupertatem eo usque satiasset, ut illo tempore\nprimum populus Romanus tributi praestandi onere se \nliberaret, penates suos nulla ex parte locupletiores \nfecit, praeclare secum actum existimans, quod ex illa \nuictoria alii pecuniam, ipse gloriam occupasset. \n",
                "9":"\n Atque huic animi eius iudicio Q. Fabius\nGurges, N. F abius Pictor, Q. Ogulnius subscripserunt. \nqui legati ad Ptolomaeum regem missi munera, quae \nab eo priuatim acceperant, in aerarium, et quidem \nprius quam ad senatum legationem referrent,\ndetulerunt, scilicet de publico ministerio nihil cuiquam \npraeter laudem bene administrati officii accedere\ndebere iudicantes. iam illud humanitatis senatus et \nattentae maiorum disciplinae indicium est: data sunt \nenim legatis quae in aerarium reposuerant non solum \npatrum conscriptorum decreto, sed etiam populi\npermissu † rum at quem legata quaestores prompta uni \ncuique distribuerunt. ita in isdem Ptolomaei \nliberalitas, legatorum abstinentia, senatus ac populi\naequitas debitam probabilis facti portionem obtinuit. \n",
                "10":"\n Fabiorum et Ogulni continentiae Calpurnium \nPisonem in consimili genere laudis aemulum fuisse \nres ipsa documento est. consul graui fugitiuorum \nbello a se liberata Sicilia eos, quorum praecipua opera \nusus fuerat, imperatorio more donis prosequebatur. \ninter quos filium suum aliquot locis proeliatum\nfortissime titulo trium librarum aureae coronae\ndecorauit praefatus non oportere a magistratu e publica \npecunia erogari quod in ipsius domum rediturum \nesset tantumque ponderis se testamento adulescenti \nlegaturum promisit, ut honorem publice a duce,\npretium priuatim a patre reciperet. \n",
                "11":"\n Age, si quis hoc saeculo uir inluster pellibus \nhaedinis pro stragulis utatur tribusque seruis\ncomitatus Hispaniam regat et quingentorum assium sumptu \ntransmarinam prouinciam petat, eodem cibo\neodemque uino quo nautae contentus sit, nonne\nmiserabilis existimetur? atqui ista patientissime superior \nCato tolerauit, quia illum grata frugalitatis\nconsuetudo in hoc genere uitae cum summa dulcedine\ncontinebat. \n",
                "12":"\n Multum a prisca continentia spatio annorum \nposterior Cato discedit, utpote in ciuitate iam\ndiuite et lautitia gaudente natus. is tamen, cum bellis \nciuilibus interesset, filium secum trahens xii seruos \nhabuit, numero plures quam superior, temporum \ndiuersis moribus pauciores. \n",
                "13":"\n Exultat animus maximorum uirorum\nmemoriam percurrens. Scipio Aemilianus post duos \ninclytos consulatus totidemque suae praecipuae gloriae \ntriumphos septem seruis sequentibus officio\nlegationis functus est. et, puto, Karthaginis ac Numantiae \nspoliis conparare plures potuerat, nisi operum\nsuorum ad se laudem, manubias ad patriam redundare \nmaluisset. itaque, cum per socios et exteras gentes \niter faceret, non mancipia eius, sed uictoriae\nnumerabantur, nec quantum auri et argenti, sed quantum \namplitudinis pondus secum ferret aestimabatur. \n",
                "14":"\n Continentia uero etiam in uniuersae plebis \nanimis saepe numero cognita est, sed abunde erit ex \nhis duo exempla longe inter se distantium\nsaeculorum retulisse. Pyrrus impetus sui terrore soluto ac \niam Epiroticis armis languentibus beniuolentiam\npopuli Romani mercari, quia uirtutem debilitare\nnequiuerat, cupiens paene totum regiarum opum\napparatum in urbem nostram transtulerat. ceterum cum et \nmagni pretii et uarii generis a legatis eius tam\nuirorum quam feminarum apta usui munera circa domos \nferrentur, nulla cui us quam dono ianua patuit,\nTarentinaeque petulantiae animosus magis quam efficax \ndefensor haud scio maiore cum gloria huius urbis \nmoribus repulsus sit. \n In illa quoque procella, quam C. Marius et L. \nCinna rei publicae inflixerant, abstinentia populi \nRomani mirifica conspecta est: nam cum a se\nproscriptorum penates uulgi manibus diripiendos \nobiecissent, inueniri nemo potuit, qui ciuili luctu\npraedam peteret: unus enim quisque se ab his perinde \nac si a sacris aedibus abstinuit. quae quidem tam \nmisericors continentia plebis tacitum crudelium\nuictorum conuicium fuit. \n"
            },
            "4":{
                "0":"\n Ac ne eiusdem laudis commemorationem \nexternis inuideamus, Pericles Atheniensium princeps, \ncum tragoediarum scriptorem Sophoclea in praetura \ncollegam haberet, atque is publico officio una\ndistrictus pueri ingenui praetereuntis formam\ninpensioribus uerbis laudasset, intemperantiam eius\nincrepans dixit praetoris non solum manus a pecuniae \nlucro, sed etiam oculos a libidinoso aspectu\ncontinentes esse debere. \n",
                "1":"\n Sophocles autem aetate iam senior, cum ab eo \nquidam quaereret an etiam nunc rebus ueneriis\nuteretur, 'di meliora!' inquit: 'libenter enim istinc \ntamquam ex aliqua furiosa profugi dominatione'. \n",
                "2":"\n Aeque abstinentis senectae Xenocratem fuisse \naccepimus. cuius opinionis non parua fides erit \nnarratio, quae sequitur. in peruigilio Phryne nobile \nAthenis scortum iuxta eum uino grauem accubuit \npignore cum quibusdam iuuenibus posito, an\ntemperantiam eius corrumpere posset. quam nec tactu nec \nsermone aspernatus, quoad uoluerat in sinu suo\nmoratam, propositi inritam dimisit. factum sapientia \ninbuti animi abstinens, sed meretriculae quoque\ndictum perquam facetum: deridentibus enim se\nadulescentibus, quod tam formosa tamque elegans poti \nsenis animum inlecebris pellicere non potuisset,\npactumque uictoriae pretium flagitantibus de homine \nse cum iis, non de statua pignus posuisse respondit. \npotestne haec Xenocratis continentia a quoquam\nmagis uere magisque proprie demonstrari quam ab ipsa \nmeretricula expressa est? Phryne pulchritudine sua \nnulla parte constantissimam eius abstinentiam\nlabefecit: quid? rex Alexander diuitiis quatere potuit? \nab illo quoque statuam et quidem aeque frustra\ntemptatam putes. legatos ad eum cum aliquot talentis \nmiserat. quos in academiam perductos solito sibi, \nid est modico apparatu et admodum paruulis copiis \nexcepit. postero die interrogantibus cuinam\nadnumerari pecuniam uellet, 'quid? uos' inquit 'hesterna \ncena non intellexistis ea me non indigere?' ita rex \nphilosophi amicitiam emere uoluit, philosophus regi \nsuam uendere noluit. \n",
                "3":"\n Alexander uero cognomen inuicti adsecutus \ncontinentiam Diogenis cynici uincere non potuit. ad \nquem cum in sole sedentem accessisset hortareturque \nut, si qua praestari sibi uellet, indicaret,\nquemadmodum erat in crepidine conlocatus, sordidae\nappellationis, sed robustae uir praestantiae, 'mox' inquit 'de \nceteris, interim uelim a sole mihi non obstes'.\nquibus uerbis illa nimirum inhaesit sententia: Alexander \nDiogenen gradu suo diuitiis pellere temptat, celerius \nDareum armis. \n Idem Syracusis, cum holera ei lauanti Aristippus \ndixisset, si 'Dionysium adulari uelles, ista non esses', \n'immo', inquit 'si tu ista esse uelles, non adulare re \nDionysium'. \n"
            },
            "5":{
                "0":"\n DE PAVPERTATE \n Maxima ornamenta esse matronis liberos, apud \nPomponium Rufum collectorum libro sic\ninuenimus: Cornelia Gracchorum mater, cum Campana \nmatrona apud illam hospita ornamenta sua\npulcherrima illius saeculi ostenderet, traxit eam sermone, \n donec e schola redirent liberi, et 'haec' inquit\n'ornamenta sunt mea'. omnia nimirum habet qui nihil \nconcupiscit, eo quidem certius † quam cuncta\npossidet, quia dominium rerum conlabi solet, bonae\nmentis usurpatio nullum tristioris fortunae recipit\nincursum. itaque quorsum attinet aut diuitias in prima \nfelicitatis parte aut paupertatem in ultimo \nmiseriarum statu ponere, cum et illarum frons hilaris multis \nintus amaritudinibus sit referta et huius horridior \naspectus solidis et certis bonis abundet? quod\nmelius personis quam uerbis repraesentabitur. \n",
                "1":"\n Regio imperio propter nimiam Tarquinii\nsuperbiam finito consulatus initium Valerius Publicola \ncum Iunio Bruto auspicatus est idemque postea tres \nconsulatus acceptissimos populo Romano gessit et \nplurimorum ac maximorum operum praetexto titulum \nimaginum suarum amplificauit, cum interim fastorum \nillud columen patrimonio ne ad exequiarum quidem \ninpensam sufficiente decessit, ideoque publica\npecunia ductae sunt. non adtinet ulteriore disputatione \ntanti uiri paupertatem scrutari: abunde enim patet \nquid uiuus possederit, cui mortuo lectus funebris et \nrogus defuit. \n",
                "2":"\n Quantae amplitudinis Menenium Agrippam \nfuisse arbitremur, quem senatus et plebs pacis in ter \nse faciendae auctorem legit? quantae scilicet esse \ndebuit arbiter publicae salutis. hic, nisi a populo\nconlatis in capita sextantibus funeratus esset,—ita\npecuniae inops decessit—sepulturae honore caruisset. \nuerum idcirco perniciosa seditione diuidua ciuitas \nmanibus Agrippae in unum contrahi uoluit, quia eas \npauperes quidem, sed sanctas animaduerterat. cuius \nut superstitis nullum fuit, quod in censum\ndeferretur, ita extincti hodieque amplissimum est\npatrimonium Romana concordia. \n",
                "3":"\n In C. uero Fabricii et Q. Aemilii Papi \nprincipum saeculi sui domibus argentum fuisse confitear \noportet: uterque enim patellam deorum et salinum \nhabuit, sed eo lautius Fabricius, quod patellam suam \ncorneo pediculo sustineri uoluit. Papus quoque satis \nanimose, qui cum hereditatis nomine ea accepisset, \nreligionis causa abalienanda non putauit. \n",
                "4":"\n Illi etiam praediuites, qui ab aratro\narcessebantur, ut consules fierent, uoluptatis causa sterile \natque aestuosissimum Pupiniae solum uersabant\ndeliciarumque gratia uastissimas glebas plurimo cum \nsudore dissipabant? immo uero, quos pericula rei \npublicae imperatores adserebant, angustiae rei\nfamiliaris—quid cesso proprium nomen ueritati\nreddere?—bubulcos fieri cogebant. \n",
                "5":"\n Atilium autem, qui ad eum arcessendum a \nsenatu missi erant ad imperium populi Romani\nsuscipiendum, semen spargentem uiderunt. sed illae \nrustico opere adtritae manus salutem publicam\nstabilierunt, ingentes hostium copias pessum dederunt, \nquaeque modo arantium boum iugum rexerant,\ntriumphalis currus habenas retinuerunt, nec fuit his rubor i \neburneo scipione deposito agrestem stiuam aratri\nrepetere. potest pauperes consolari Atilius, sed multo \nmagis docere locupletes quam non sit necessaria\nsolidae laudis cupidini anxia diuitiarum conparatio. \n",
                "6":"\n Eiusdem nominis et sanguinis Atilius Regulus, \nprimi Punici belli qua gloria, qua clades maxima, \ncum in Africa insolentissimae Karthaginis opes\ncrebris uictoriis contunderet ac prorogatum sibi ob bene \ngestas res in proximum annum imperium cognosset, \nconsulibus scripsit uilicum in agello, quem vii \niugerum in Pupinia habebat, mortuum esse,\noccasionemque nanctum mercennarium amoto inde rustico \ninstrumento discessisse, ideoque petere ut sibi\nsuccessor mitteretur, ne deserto agro non esset unde \nuxor ac liberi sui alerentur. quae postquam senatus \na consulibus accepit, et agrum Atili ilico colendum \nlocari et alimenta coniugi eius ac liberis praeberi \nresque, quas amiserat, redimi publice iussit. tanti \naerario nostro uirtutis Atilianae exemplum, quo \nomnis aetas Romana gloriabitur, stetit. \n",
                "7":"\n Aeque magna latifundia L. Quinti Cincinnati \nfuerunt: vii enim iugera agri possedit ex hisque \ntria, quae pro amico ad aerarium subsignauerat,\nmultae nomine amisit. poenam quoque pro filio Caesone, \nquod ad causam dicendam non occurrisset, huius \nagelli reditu soluit. et tamen ei quattuor iugera \naranti non solum dignitas patris familiae constitit, \nsed etiam dictatura delata est. anguste se habitare \nnunc putat cuius domus tantum patet, quantum\nCincinnati rura patuerunt. \n",
                "8":"\n Quid Aelia familia, quam locuples! xvi \neodem tempore Aeli fuerunt, quibus una domuncula \nerat eodem loci, quo nunc sunt Mariana monumenta, \net unus in agro Veiente fundus minus multos\ncultores desiderans quam dominos habebat inque circo \nmaximo et Flaminio spectaculi locus. quae quidem \nloca ob uirtutem publice donata possidebant. \n",
                "9":"\n Eadem gens nullum ante scripulum argenti \nhabuit quam Paulus Perse deuicto Q. Aelio\nTuberoni genero suo quinque pondo argenti ex praeda \ndonaret: taceo enim quod princeps ciuitatis filiam ei \nnuptum dedit, cuius pecunia tam ieiunos penates\nuidebat. qui ipse quodque adeo inops decessit, ut, nisi \nfundus, quem unum reliquerat, uenisset, unde uxor \neius dotem reciperet non extitisset. animi uirorum et \nfeminarum uigebant in ciuitate, eorumque bonis \ndignitatis aestimatio cunctis in rebus ponderabatur. \nhaec imperia conciliabant, haec iungebant adfinitates, \nhaec in foro, haec intra priuatos parietes plurimum \npoterant: patriae enim rem unus quisque, non suam \naugere properabat pauperque in diuite quam diues \nin paupere imperio uersari malebat. atque huic tam \npraeclaro proposito illa merces reddebatur, quod \nnihil eorum, quae uirtuti debentur, emere pecunia \nlicebat, inopiaeque inlustrium uirorum publice\nsuccurrebatur. \n",
                "10":"\n Itaque, cum secundo Punico bello Cn. Scipio \nex Hispania senatui scripsisset petens ut sibi\nsuccessor mitteretur, quia filiam uirginem adultae iam \naetatis haberet, neque ei sine se dos expediri posset, \nsenatus, ne res publica bono duce careret, patris \nsibi partes desumpsit consilioque uxoris ac\npropinquorum Scipionis constituta dote summam eius ex \naerario erogauit ac puellam nuptum dedit. dotis\nmodus xl milia aeris fuit, quo non solum humanitas \npatrum conscriptorum, sed etiam habitus ueterum \npatrimoniorum cognosci potest: namque adeo fuerunt \narta, ut Tuccia Caesonis filia maximam dotem ad \nuirum x aeris attulisse uisa sit, et Megullia, quia \ncum quinquaginta milibus aeris mariti domum\nintrauit, Dotatae cognomen inuenerit. idem senatus\nFabricii Luscini Scipionisque filias ab indotatis nuptiis \nliberalitate sua uindicauit, quoniam paternae\nhereditati praeter opimam gloriam nihil erat quod\nacceptum referrent. \n",
                "11":"\n M. autem Scaurus quantulam a patre\nhereditatem acceperit in primo libro eorum, quos de uita \nsua tres scripsit, refert: ait enim sibi sex sola\nmancipia totumque censum quinque atque xxx milium \nnummum relictum. in hac ille pecunia futurus\nsenatus princeps nutritus est spiritus. \n Haec igitur exempla respicere, his adquiescere \nsolaciis debemus, qui paruulos census nostros\nnumquam querellis uacuos esse sinimus. nullum aut\nadmodum parui ponderis argentum, paucos seruos, \n vii iugera aridae terrae, indigentia domesticae\ninpensae funera, inopes dotum filias, sed egregios \nconsulatus, mirificas dictaturas, innumerabiles \ntriumphos cernimus. quid ergo modicam fortunam quasi \npraecipuum generis humani malum diurnis atque \nnocturnis conuiciis laceramus, quae ut non\nabundantibus, ita fidis uberibus Publicolas, Aemilios,\nFabricios, Curios, Scipiones, Scauros hisque paria robora \nuirtutis aluit. exurgamus potius animis pecuniaeque \naspectu debilitatos spiritus pristini temporis memoria \nrecreemus: namque per Romuli casam perque\nueteris Capitolii humilia tecta et aeternos Vestae focos \nfictilibus etiam nunc uasis contentos iuro nullas\ndiuitias talium uirorum paupertati posse praeferri. \n"
            },
            "6":{
                "0":"\n DE VERECVNDIA \n A qua tempestiuus ad uerecundiam transitus\nuidetur: haec enim iustissimis uiris praecepit ut\npriuatas facultates neglegerent, publicas quam\namplissimas esse cuperent, digna cui perinde atque caelesti \nnumini templa extruantur araeque consecrentur, quia \nparens est omnis honesti consilii, tutela sollemnium \nofficiorum, magistra innocentiae, cara proximis,\naccepta alienis, omni loco, omni tempore fauorabilem \nprae se ferens uultum. \n",
                "1":"\n Sed ut a laudibus eius ad facta ueniamus, a \ncondita urbe usque ad Africanum et Ti. Longum \nconsules promiscuus senatui et populo spectandorum \nludorum locus erat. numquam tamen quisquam ex \nplebe ante patres conscriptos in theatro spectare \nsustinuit: adeo circumspecta ciuitatis nostrae\nuerecundia fuit. quae quidem certissimum sui documentum \netiam illo die exhibuit, quo L. Flamininus extrema \nin parte theatri constitit, quia a M. Catone et L. \nFlacco censoribus senatu m otus fuerat, consulatus \niam honore defunctus, frater etiam T. Flaminini \nMacedoniae Philippique uictoris: omnes enim\ntransire eum in locum dignitati suae debitum coegerunt. \n",
                "2":"\n Confregit rem publicam Terentius Varro\nCannensis pugnae temerario ingressu. idem delatam ab \nuniuerso senatu et populo dictaturam recipere non \nsustinendo pudore culpam maximae cladis redemit \neffecitque ut acies deorum irae, modestia ipsius\nmoribus imputaretur. itaque titulo imaginis eius\nspeciosius non recepta dictatura quam aliorum gesta \nadscribi potest. \n",
                "3":"\n Nos autem ad praeclarum uerecundiae opus \ntransgrediamur. magna cum inuidia fortuna\npraetoriis comitiis Africani superioris filium Cn. Scipionem \net scribam C. Cicereium in campum deduxerat, utque \nnimis inpotens sermone uulgi carpebatur, quod tanti \nuiri sanguinem clientelamque comitiali certamine \nconfuderat. ceterum crimen eius in suam laudem \nCicereius conuertit: nam ut uidit omnibus se\ncenturiis Scipioni anteferri, templo descendit abiectaque \ncandida toga conpetitoris sui suffragatorem agere \ncoepit, ut scilicet praeturam melius Africani\nmemoriae concederet quam sibi uindicaret. † nec \nmaximum esse uerecundiae pretium: Scipio tunc honorem \nadeptus est, sed si Cicereio magis gratulati sunt. \n",
                "4":"\n Ac ne protinus comitiis abeamus, consulatum \npetens L. Crassus, cum omnium candidatorum more \ncircum forum supplex populo ire cogeretur,\nnumquam adduci potuit ut id praesente Q. Scaeuola \ngrauissimo et sapientissimo uiro, socero suo, faceret. \nitaque rogabat eum ut a se, dum ineptae rei\ninseruiret, discederet, maiorem uerecundiam dignitatis eius \nquam candidae togae suae respectum agens. \n",
                "5":"\n Pompeius autem Magnus Pharsalica acie uictus \na Caesare, cum postero die Larisam intraret,\noppidique illius uniuersus populus obuiam ei processisset, \n'ite' inquit 'et istud officium praestate uictori',\ndicerem, non dignus qui uinceretur, nisi a Caesare \nesset superatus, certe modestus in calamitate: nam \nquia dignitate sua uti iam non poterat, usus est \nuerecundia. \n",
                "6":"\n Quam praecipuam in C. quoque Caesare fuisse \net saepe numero apparuit et ultimus eius dies\nsignificauit: conpluribus enim parricidarum uiolatus\nmucronibus inter ipsum illud tempus, quo diuinus \nspiritus mortali discernebatur a corpore, ne tribus \nquidem et xx uulneribus quin uerecundiae\nobsequeretur absterreri potuit, si quidem utraque togam \nmanu demisit, ut inferior pars corporis tecta\nconlaberetur. in hunc modum non homines expirant, sed \ndi immortales sedes suas repetunt. \n"
            },
            "7":{
                "0":"\n Quod sequitur externis adnectam, quia \nante gestum est quam Etruriae ciuitas daretur.\nexcellentis in ea regione pulchritudinis adulescens\nnomine Spurinna, cum mira specie conplurium\nfeminarum inlustrium sollicitaret oculos ideoque uiris ac \nparentibus earum se suspectum esse sentiret, oris \ndecorem uulneribus confudit deformitatemque\nsanctitatis suae fidem quam formam inritamentum alienae \nlibidinis esse maluit. \n",
                "1":"\n Athenis quidam ultimae senectutis, cum\nspectatum ludos in theatrum uenisset, eumque nemo \ne ciuibus sessum reciperet, ad Lacedaemoniorum\nlegatos forte peruenit. qui hominis aetate moti canos \neius et annos adsurgendi officio uenerati sunt\nsedemque ei inter ipsos honoratissimo loco dederunt. quod \nubi fieri populus aspexit, maximo plausu alienae\nurbis uerecundiam conprobauit. ferunt tunc unum e \nLacedaemoniis dixisse 'ergo Athenienses quid sit \nrectum sciunt, sed id facere neglegunt'. \n"
            },
            "8":{
                "0":"\n DE AMORE CONIVGALI \n A placido et leni adfectu ad aeque honestum, \nuerum aliquanto ardentiorem et concitatiorem\npergam legitimique amoris quasi quasdam imagines \nnon sine maxima ueneratione contemplandas lectoris \noculis subiciam, ualenter inter coniuges stabilitae \nfidei opera percurrens, ardua imitatu, ceterum\ncognosci utilia, quia excellentissima animaduertenti ne \nmediocria quidem praestare rubori oportet esse. \n",
                "1":"\n Ti. Gracchus anguibus domi suae mare ac \nfemina deprehensis, certior factus ab aruspice mare \ndimisso uxori eius, femina ipsi celerem obitum\ninstare, salutarem coniugi potius quam sibi partem \naugurii secutus marem necari, feminam dimitti\niussit sustinuitque in conspectu suo se ipsum interitu \nserpentis occidi. itaque Corneliam nescio utrum\nfeliciorem dixerim, quod talem uirum habuerit, an\nmiseriorem, quod amiserit. o te, Thessaliae rex\nAdmete, crudelis et duri facti crimine sub magno iudice \ndamnatum, qui coniugis tuae fata pro tuis permutari \npassus es, eaque, ne tu extinguere re , uoluntario obitu \nconsumpta lucem intueri potuisti, et certe parentum \nprius indulgentiam temptaueras! \n",
                "2":"\n Vilior Graccho iniquae fortunae uictima,\nquamuis senatorii uir ordinis, C. Plautius Numida, sed in \nconsimili amore par exemplum: morte enim uxoris \naudita doloris inpotens pectus suum gladio\npercussit. interuentu deinde domesticorum inceptum\nexequi prohibitus colligatusque, ut primum occasio data \nest, scissis fasceis ac uulnere diuolso constanti\ndextra spiritum luctus acerbitate permixtum ex ipsis \npraecordiis et uisceribus hausit, tam uiolenta morte \ntestatus quantum maritalis flammae illo pectore\nclausum habuisset. \n",
                "3":"\n Eiusdem ut nominis, ita amoris quoque M. \nPlautius: nam cum imperio senatus classem\nsociorum sexaginta nauium in Asiam reduceret\nTarentumque appulisset, atque ibi uxor eius Orestilla, quae \nilluc eum prosecuta fuerat, morbo op pressa decessisset, \nfunerata ea et in rogum inposita inter officium\nunguendi et osculandi stricto ferro incubuit. quem \namici, sicut erat, togatum et calceatum corpori\nconiugis iunxerunt ac deinde subiectis facibus\nutrumque una cremauerunt. quorum ibi factum sepulcrum \nest,—Tarenti etiam nunc conspicitur—quod\nuocatur *t*w*n *d*u*o *f*i*l*o*u*n*t*w*n . nec dubito quin, si \nquis modo extinctis sensus inest, Plautius et\nOrestilla fati consortione gestientes uultus tenebris\nintulerint. saneque, ubi idem et maximus et\nhonestissimus amor est, aliquanto praestat morte iungi \nquam distrahi uita. \n",
                "4":"\n Consimilis adfectus Iuliae C. Caesaris filiae \nadnotatus est. quae, cum aediliciis comitiis Pompei \nMagni coniugis sui uestem cruore respersam e \ncampo domum relatam uidisset, territa metu ne qua \nei uis esset adlata, exanimis concidit partumque, \nquem utero conceptum habebat, subita animi\nconsternatione et graui dolore corporis eicere coacta est \nmagno quidem cum totius terrarum orbis detrimento, \ncuius tranquillitas tot ciuilium bellorum\ntruculentissimo furore perturbata non esset, si Caesaris et\nPompei concordia communis sanguinis uinculo constricta \nmansisset. \n",
                "5":"\n Tuos quoque castissimos ignes, Porcia M.\nCatonis filia, cuncta saecula debita admiratione\nprosequentur. quae, cum apud Philippos uictum et\ninteremptum uirum tuum Brutum cognosses, quia ferrum \nnon dabatur, ardentes ore carbones haurire non\ndubitasti, muliebri spiritu uirilem patris exitum imitata. \nsed nescio an hoc fortius, quod ille usitato, tu nouo \ngenere mortis absumpta e s . \n"
            },
            "9":{
                "0":"\n Sunt et alienigeni amores iusti\nobscuritate ignorantiae non obruti, e quibus paucos attigisse \nsatis erit. gentis Cariae regina Artemisia uirum suum \nMausolum fato absumptum quantopere desiderau er it leue est post conquisitorum omnis generis\nhonorum monumentique usque ad vii miracula prouecti \nmagnificentiam argumentari: quid enim aut eos\ncolligas aut de illo inclito tumulto loquare, cum ipsa \nMausoli uiuum ac spirans sepulcrum fieri concupierit \neorum testimonio, qui illam extincti ossa potioni \naspersa bibisse tradunt? \n",
                "1":"\n Hypsicratea quoque regina Mitridatem\nconiugem suum effusis caritatis habenis amauit, propter \nquem praecipuum formae suae decorem in habitum \nuirilem conuertere uoluptatis loco habuit: tonsis \nenim capillis equo se et armis adsuefecit, quo facilius \nlaboribus et periculis eius interesset. quin etiam \nuictum a Cn. Pompeio per efferatas gentes\nfugientem animo pariter et corpore infatigabili secuta est. \ncuius tanta fides asperarum atque difficilium rerum \nMitridati maximum solacium et iucundissimum\nlenimentum fuit: cum domo enim et penatibus uagari se \ncredidit uxore simul exulante. \n",
                "2":"\n Verum quid Asiam, quid barbariae inmensas \nsolitudines, quid latebras Pontici sinus scrutor, cum \nsplendidissimum totius Graeciae decus Lacedaemon \npraecipuum uxoriae fidei specimen tantum non\nnostris ostentet oculis, plurimis et maximis patriae \nsuae laudibus admiratione facti conparandum? \n Minyae, quorum origo ex inclyto sociorum\nIasonis numero Lemniorum in insula concepta per\naliquot saeculorum uices stabili in sede manserat, † a \nPelasgicis expulsi ramis, alienae opis indigentes\nexcelsa Taygetorum montium iuga supplices\noccupauerunt. quos Spartana ciuitas respectu Tyndaridarum \n—amque in illo nobilis famae nauigio destinatum \nsideribus par fratrum fulserat—deductos inde\nlegibus commodisque suis inmiscuit. sed hoc tantum \nbeneficium in iniuriam bene meritae urbis regnum \nadfectantes uerterunt. igitur publicae custodiae \ninclusi capitali adseruabantur supplicio. quod cum \nuetere instituto Lacedaemoniorum nocturno tempore \npassuri essent, coniuges eorum inlustris ibi\nsanguinis uelut adlocuturae perituros uiros inpetrato a \ncustodibus aditu carcerem intrauerunt\ncommutataque ueste per simulationem doloris uelatis capitibus \neos abire passae sunt. hoc loco quid aliud adiecerim \nquam dignas fuisse quibus Minyae nuberent? \n"
            },
            "10":{
                "0":"\n DE AMICITIA \n Contemplemur nunc amicitiae uinculum potens \net praeualidum neque ulla ex parte sanguinis uiribus \ninferius, hoc etiam certius et exploratius, quod illud \nnascendi sors, fortuitum opus, hoc unius cuiusque \nsolido iudicio inchoata uoluntas contrahit. itaque \ncelerius sine reprehensione propinquum auersere \nquam amicum, quia altera diremptio non utique\niniquitatis, altera utique leuitatis crimini subiecta est: \ncum enim deserta sit futura uita hominis nullius \namicitiae cincta praesidio, tam necessarium\nsubsidium temere adsumi non debet, semel autem recte \nadprehensum sperni non conuenit. sincerae uero fidei \namici praecipue in aduersis rebus cognoscuntur, in \nquibus quidquid praestatur totum a constanti\nbeniuolentia proficiscitur. felicitatis cultus maiore ex \nparte adulatione quam caritate erogatur, certe\nsuspectus est perinde ac plus semper petat quam\ninpendat. accedit huc, quod infractae fortunae homines \nmagis amicorum studia desiderant uel praesidii uel \nsolacii gratia: nam laeta quidem et prospera\nnegotia, utpote cum diuina subfragatione foueantur,\nhumana minus indigent. tenacius igitur eorum nomina \nposteritatis memoria adprehendit, qui aduersos casus \namicorum non deseruerunt quam qui prosperum\nuitae cursum comitati sunt. nemo de Sardanapalli\nfamiliaribus loquitur, Orestes Pylade paene amico quam \nAgamemnone notior est patre, si quidem illorum \namicitia in consortione deliciarum et luxuriae\ncontabuit, horum durae atque asperae condicionis\nsodalicium ipsarum miseriarum experimento enituit. sed \nquid externa attingo, cum domesticis prius liceat uti?",
                "1":"\n Inimicus patriae fuisse Ti. Gracchus\nexistimatus est, nec inmerito, quia potentiam suam saluti eius \npraetulerat. quam constantis tamen fidei amicum \netiam in hoc tam prauo proposito C. Blossium\nCumanum habuerit operae pretium est cognoscere. hostis \niudicatus, ultimo supplicio adfectus, sepulturae\nhonore spoliatus beniuolentia tamen eius non caruit: \nnam cum senatus Rupilio et Laenati consulibus\nmandasset ut in eos, qui cum Graccho consenserant, more \nmaiorum animaduerte re nt, et ad Laelium, cuius\nconsilio praecipue consules utebantur, pro se Blossius \ndeprecatum uenisset familiaritatisque excusatione \nuteretur, atque is dixisset: 'quid? si te Gracchus \ntemplo Iouis optimi maximi faces subdere iussisset, \nobsecuturusne illius uoluntati propter istam, quam \niactas, familiaritatem fuisti?' 'numquam istud'\ninquit 'Gracchus imperasset'. satis, immo etiam\nnimium: totius namque senatus consensu damnat os \nei us mores defendere ausus est. uerum quod sequitur \nmulto audacius multoque periculosius: conpressus \nenim perseueranti interrogatione Laeli in eodem\nconstantiae gradu stetit seque etiam hoc, si modo\nGracchus annuisset, facturum respondit. quis illum\nsceleratum putasset fuisse, si tacuisset? quis non etiam \nsapientem, si pro necessitate temporis locutus esset? \nat Blossius nec silentio honesto nec prudenti sermone \nsalutem suam, ne qua ex parte infelicis amicitiae \nmemoriam desereret, tueri uoluit. \n",
                "2":"\n In eadem domo aeque robusta constantis\namicitiae exempla oboriuntur: prostratis enim iam et \nperditis C. Gracchi consiliis rebusque, cum tota eius \nconspiratio late quaereretur, desertum omni auxilio \nduo tantum amici Pomponius et Laetorius ab\ninfestis et undique ruentibus telis oppositu corporum \nsuorum texerunt. quorum Pomponius, quo is facilius \neuaderet, concitatum in sequentium agmen in porta \ntrigemina aliquamdiu acerrima pugna inhibuit nec \nuiuus pelli potuit, sed multis confectus uulneribus \ntransitum eis super cadauer suum, credo etiam post \nfata inuitus, dedit. Laetorius autem in ponte\nsublicio constitit et eum, donec Gracchus transiret,\nardore spiritus sui saepsit ac ui iam multitudinis\nobrutus conuerso in se gladio celeri saltu profundum \nTiberis petiit, quamque in eo ponte caritatem toti \npatriae Horatius Cocles exhibuerat, unius amicitiae \nadiecta uoluntaria morte praestitit. quam bonos \nGracchi, si aut patris aut materni aui sectam uitae \ningredi uoluissent, habere milites potuerant! quo \nenim impetu, qua perseuerantia animi Blossius et \nPomponius et Laetorius tropaea ac triumphos eorum \nadiuuissent, furiosi conatus tam strenui comites,\nsinistris quidem auspiciis amicitiae condicionem secuti, \nsed quo miseriora, hoc certiora fideliter cultae\n nobilitatis exempla. \n",
                "3":"\n L. autem Reginus, si ad debitam publico \nministerio sinceritatem exigatur, posteritatis conuicio \nlacerandus, si amicitiae fido pignore aestimetur, in \noptimo laudabilis conscientiae portu relinquendus est: \ntribunus enim plebis Caepionem in carcerem\nconiectum, quod illius culpa exercitus noster a Cimbris \net Teutonis uidebatur deletus, ueteris artaeque\namicitiae memor publica custodia liberauit nec hactenus \namicum egisse contentus etiam fugae eius comes\naccessit. pro magnum et inexuperabile tuum, numen, \namicitia! cum ex altera parte res publica manum \niniceret, ex altera tua illum dextera traheret, et illa \nut sacrosanctus esse uellet exigeret, tu exilium\nindiceres—adeo blando uteris imperio—supplicium \nhonori praetulit. \n",
                "4":"\n Admirabile hoc opus tuum, sed quod sequitur \naliquanto laudabilius: recognosce enim quo usque \nVolumni constantem erga amicum suum caritatem \nsine ulla rei publicae iniuria eue xe ris. qui ortus \nequestri loco, cum M. Lucullum familiariter coluisset\neumque M. Antonius, quia Bruti et Cassii partes secutus \nfuerat, interemisset, in magna fugiendi licentia\nexanimi amico adhaesit hucusque in lacrimas et\ngemitus profusus, ut nimia pietate causam sibi mortis \narcesseret: nam propter praecipuam et\nperseuerantem lamentationem ad Antonium pertractus est.\ncuius postquam in conspectu stetit, 'iube me' inquit, \n'imperator, protinus ad Luculli corpus ductum\noccidi: neque enim absumpto illo superesse debeo, cum \nei infelicis militiae auctor extiterim'. quid hac\nfidelius beniuolentia? mortem amici hostis odio leuauit, \nuitam suam consilii crimine astrinxit, quoque illum \nmiserabiliorem redderet, se fecit inuisiorem. nec\ndifficiles Antoni aures habuit ductusque, quo uoluerat, \ndexteram Luculli auide osculatus, caput, quod\nabscisum iacebat, sublatum pectori suo adplicauit ac \ndeinde demissam ceruicem uictori gladio praebuit. \nloquatur Graecia Thesea nefandis Pirithoi amoribus \nsuscribentem Ditis se patris regnis commisisse: uani \nest istud narrare, stulti credere. mixtum cruorem \namicorum et uulneribus innexa uulnera mortique\ninhaerentem mortem uidere, haec sunt uera Romanae \namicitiae indicia, illa gentis ad fingendum paratae \nmonstro similia mendacia. \n",
                "5":"\n L. quoque Petronius huiusce laudis\nconsortionem merito uindicat: paria enim in cultu\namicitiae auso par gloriae portio adserenda est.\nadmodum humili loco natus ad equestrem ordinem et \nsplendidae militiae stipendia P. Caeli beneficio\nperuenerat. cui gratum animum, quia laeta in materia \nexhibere non contigerat, in ea, quam inicam fortuna \nesse uoluit, cum multa fide praestitit. erat ob\nOctauio consule Placentiae praepositus Caelius. qua a \nCinnano exercitu capta et senior iam et graui\nualitudine adfectus, ne in potestatem hostium ueniret, \nad auxilium dexterae Petroni confugit. quem is ab \nincepto consilio frustra conatus abstrahere in isdem \nperseuerantem precibus interemit caedique eius suam \niunxit, ne eo iacente, per quem omnia dignitatis\nincrementa adsecutus fuerat, superesset. ita alterius \nfato uerecundia, alterius pietas causam praebuit. \n",
                "6":"\n Iungendus Petronio Ser. Terentius est,\nquamquam ei, sicut cupierat, pro amico suo perire non \ncontigit: incepto namque egregio, non inrito euentu \naestimari debet, quia, quantum in illo fuit, et ipse \nextinctus est et D. Brutus periculum euasit mortis. \nqui fugiens a Mutina, ut ad se interficiendum ab\nAntonio missos equites aduenisse cognouit, quodam in \nloco iustae poenae debitum spiritum tenebris furari \nconabatur, eoque iam facta inruptione Terentius fideli \nmendacio obscuritate ipsa suffragante Brutum se esse \nsimulauit et corpus suum trucidandum equitibus\nobiecit. uerum cognitus a Furio, cui Brutianae ultionis \nofficium mandatum fuerat, nece sua amici supplicium \ndiscutere non potuit. sic inuitus fortuna cogente uixit. \n",
                "7":"\n Ab hoc horrido et tristi pertinacis amicitiae \nad laetum et serenum uultum transeamus atque in de \neam euocatam, ubi omnia lacrimis, gemitu, caedibus \nfuerant referta, in eo, quo dignior est, felicitatis\ndomicilio conlocemus, gratia, honore\nabundantissimisque opibus fulgentem. orere igitur ab illa, quae \nsanctorum umbris dicata esse creditur, sede hinc\nDecime Laeli, illinc M. Agrippa, alter uirorum, deorum \nalter maximum amicum et certa mente et secundis \nominibus sortiti, totumque beatae turbae gregem, qui \nuestro ductu ueneranda sincerae fidei stipendia\nlaudibus et praemiis onustus peregit, in lucem uobiscum \nprotrahite: uestros enim constantis animos, uestra \nstrenua ministeria, uestram inexpugnabilem\ntaciturnitatem proque dignitate et salute amicorum\nperpetuam excubationem et stationem beniuolentiae et \nrursus harum rerum uberrimos fructus posterior\nintuens aetas in excolendo iure amicitiae qua libentius \nqua etiam religiosius erit operata. \n"
            },
            "11":{
                "0":"\n Haeret animus in domesticis, sed aliena \nquoque bene facta referre Romanae urbis candor\nhortatur. Damon et Phintias Pythagoricae prudentiae \nsacris initiati tam fidelem inter se amicitiam\niunxerant, ut, cum alterum ex his Dionysius \nSyracusanus interficere uellet, atque is tempus ab eo, quo \nprius quam periret domum profectus res suas\nordinaret, impetrauisset, alter uadem se pro reditu eius \ntyranno dare non dubitaret. solutus erat periculo \nmortis qui modo gladio ceruices subiectas habuerat: \neidem caput suum subiecerat cui securo uiuere licebat. \nigitur omnes et in primis Dionysius nouae atque\nancipitis rei exitum speculabantur. adpropinquante \ndeinde finita die nec illo redeunte unus quisque\nstultitiae tam temerarium sponsorem damnabat. at is \nnihil se de amici constantia metuere praedicabat. \neodem autem momento et hora a Dionysio constituta \net eam qui acceperat superuenit. admiratus\namborum animum tyrannus supplicium fidei remisit\ninsuperque eos rogauit ut se in societatem amicitiae \ntertium sodalicii gradum mutua culturum\nbeniuolentia reciperent. hascine uires amicitiae? mortis\ncontemptum ingenerare, uitae dulcedinem extinguere, \ncrudelitatem mansuefacere, odium in amorem\nconuertere, poenam beneficio pensare potuerunt. quibus \npaene tantum uenerationis quantum deorum\ninmortalium caerimoniis debetur: illis enim publica salus, \nhis priuata continetur, atque ut illarum aedes sacra \ndomicilia, harum fida hominum pectora quasi\nquaedam sancto spiritu referta templa sunt. \n",
                "1":"\n Quod ita esse rex Alexander sensit. Darei \ncastris, in quibus omnes necessarii eius erant,\npotitus Hephaestione gratissimo sibi latus suum tegente \nad eos adloquendos uenit. cuius aduentu mater\nDarei recreata humi prostratum caput erexit\nHephaestionemque, quia et statura et forma praestabat, \nmore Persarum adulata tamquam Alexandrum\nsalutauit. admonita deinde erroris per summam\ntrepidationem excusationis uerba quaerebat. cui\nAlexander 'nihil est' inquit 'quod hoc nomine confundaris: \nnam et hic Alexander est'. utri prius gratulemur? \nqui hoc dicere uoluit an cui audire contigit? maximi \nenim animi rex et iam totum terrarum orbem aut \nuictoriis aut spe conplexus tam paucis uerbis se cum \ncomite suo partitus est. o donum inclytae uocis danti \npariter atque accipienti speciosum! quod priuatim \nquoque merito ueneror clarissimi ac disertissimi uiri \npromptissimam erga me beniuolentiam expertus. nec \nmetuo ne parum conueniat mihi Pompeium meum \ninstar esse Alexandri, cum illi Hephaestio suus alter \nfuerit Alexander. ego uero grauissimo crimini sim \nobnoxius, constantis et benignae amicitiae exempla \nsine ulla eius mentione transgressus, cuius in animo \nuelut in parentum amantissimorum pectore laetior \nuitae meae status uiguit, tristior adquieuit, a quo \nomnium commodorum incrementa ultro oblata cepi, \nper quem tutior aduersus casus steti, qui studia\nnostra ductu et auspiciis suis lucidiora et alacriora\nreddidit. itaque paui inuidiam quorundam optimi amici \niactura, uidelicet quia fructu torseram, non quidem \nmeo merito, gratiam meam, quantacumque fuit, cum \nhis, qui ea uti uoluerunt, partitus. uerum nulla tam \nmodesta felicitas est, quae malignitatis dentes uitare \npossit. et quo secessu quosdam fugeris aut quibus \ninfulis misericordiae permulseris, ne alienis malis \nperinde ac bonis suis laetentur et gestiant? diuites \nsunt aliorum iacturis, locupletes calamitatibus,\nimmortales funeribus. sed illi quatenus alienis\nincommodis suorum adhuc expertes insultent optima\nuindex insolentiae uarietas humanae condicionis uiderit. \n"
            },
            "12":{
                "0":"\n DE LIBERALITATE \n Nostrum opus pio egressu ad proprium dolorem \nprouectum in suum ordinem reuocetur,\nliberalitatisque conmemorationi uacemus. cuius duo sunt\nmaxime probabiles fontes, uerum iudicium et honesta \nbeniuolentia: nam cum ab his orietur, tunc demum \nei ratio constat. dono autem ipsi gratiam et\nmagnitudo quidem sua, sed efficaciorem aliquanto\nopportunitas conciliat: accedit enim pretio rei\ninaestimabile momentum occasionis. quae Fabio Maximo tot \nante saecula paruam pecuniae summam erogatam ad \nhoc usque tempus laudabilem fecit. captiuos ab \nHannibale interposita pactione nummorum receperat. \nqui cum a senatu non praestarentur, misso in urbem \nfilio fundum, quem unicum possidebat, uendidit\neiusque pretium Hannibali protinus numerauit, si ad\ncalculos reuocetur, paruum, utpote septem iugeribus et \nhoc in Pupinia addictis redactum, si animo †\npraerogantis, omni pecunia maius: se enim patrimonii \nquam patriam fidei inopem esse maluit, eo quidem \nmaiore cum commendatione, quod proni studii\ncertius indicium est supra uires niti quam uiribus ex \nfacili uti: alter enim quod potest praestat, alter plus \netiam quam potest. \n 8 \n",
                "1":"\n \nItaque eiusdem temporis\nfemina Busa nomine, regionis autem Apulae ditissima, \nmerito quidem liberalitatis testimonium receperit, sed \nexcellentes opes suas Fabianis rei familiaris angustiis \nnon conparauerit: nam etsi circa x ciuium\nnostrorum, Cannensis proelii reliquias, benignissime intra \nCanusina moenia alimentis sustentauit, saluo tamen \nstatu fortunarum suarum munificam se populo\nRomano praestitit: Fabius in honorem patriae\npaupertatem inopia mutauit. \n",
                "2":"\n In Q. quoque Considio saluberrimi exempli \nnec sine paruo ipsius fructu liberalitas adnotata est. \nqui Catilinae furore ita consternata re publica, ut \nne a locupletibus quidem debitae pecuniae propter \ntumultum pretiis possessionum deminutis solui\ncreditoribus possent, cum centies atque quinquagies\nsestertii summam in faenore haberet, neque de sorte \nquemquam debitorum suorum neque de usura\nappellari a suis passus est, quantumque in ipso fuit,\namaritudinem publicae confusionis priuata tranquillitate \nmitigauit, opportune mirificeque testatus se\nnummorum suorum, non ciuilis sanguinis esse faeneratorem: \nnam qui nunc praecipue negotiatione delectantur, \ncum pecuniam domum cruentam retulerunt, quam \ninprobando gaudio exultent cognoscent, si diligenter \nsenatus consultum, quo Considio gratiae actae sunt, \nlegere non fastidierint. \n",
                "3":"\n Queri mecum iam dudum populus Romanus \nuidetur, quod, cum singulorum munificentiam\nconsecter, de sua taceam: ad summam enim eius\nlaudem pertinet quem animum regibus et urbibus et \ngentibus praestiterit recognosci, quod omne praeclari \nfacti decus crebra memoria in se ipso reuirescit. \nAsiam bello captam Attalo regi muneris loco\npossidendam tradidit, eo excelsius et speciosius urbi\nnostrae futurum imperium credens, si ditissimam atque \namoenissimam partem terrarum orbis in beneficio \nquam in fructu suo reponere maluisset. ipsa\nuictoria donum felicius, quia multum occupasse\ninuidiam habere potuit, tantum tribuisse gloria carere \nnon potuit. \n",
                "4":"\n Illius uero Romanae liberalitatis caelestem \nspiritum nullae litterae satis dignis laudibus\nprosequentur: Philippo enim Macedoniae rege superato, \ncum ad Isthmicum spectaculum tota Graecia\nconuenisset, T. Quintius Flamininus tubae signo silentio \nfacto per praeconem haec uerba recitari iussit: 'S. \nP. Q. R. et T. Quintius Flamininus imperator omnes \nGraeciae urbes, quae sub dicione Philippi regis\nfuerunt, liberas atque inmunes esse iubet.' quibus\nauditis maximo et inopinato gaudio homines perculsi \nprimo ueluti non audisse se quae audierant credentes \nobticuerunt. iterata deinde pronuntiatione praeconis \ntanta caelum clamoris alacritate conpleuerunt, ut \ncerte constet aues, quae superuolabant, adtonitas \npauentesque decidisse. magni animi fuisset a tot \ncaptiuorum capitibus seruitutem detraxisse, quot tunc \nnobilissimis et opulentissimis urbibus populus\nRomanus libertatem largitus est. \n Ad cuius maiestatem pertinet non solum quae \nipse benigne tribuit, sed etiam quae alio tribuente \nsensit commemorari: ut enim illic meritae, ita hic \nredditae laudis conmendatio est. \n"
            },
            "13":{
                "0":"\n Hiero Syracusarum rex audita clade, qua \nRomani apud Trasimennum lacum erant adflicti, ccc \nmilia modium tritici et cc hordei aurique ducenta \net xl pondo urbi nostrae muneri misit. neque\nignarus uerecundiae maiorum nostrorum, ne aurum\nnollent accipere, in habitum id Victoriae formauit, ut \neos religione motos munificentia sua uti cogeret, \nuoluntate mittendi prius, iterum prouidentia cauendi \nne remitteretur liberalis. \n",
                "1":"\n Subnectam huic Acragantinum Gillian, quem \npropemodum ipsius liberalitatis praecordia constat \nhabuisse. erat opibus excellens, sed multo etiam \nanimo quam diuitiis locupletior semperque in\neroganda potius quam in corripienda pecunia occupatus, \nadeo ut domus eius quasi quaedam munificentiae\nofficina crederetur: illinc enim publicis usibus apta \nmonumenta extruebantur, illinc grata populi oculis \nspectacula edebantur, illinc epularum magnifici\napparatus labentique annonae subsidia oriebantur. et \ncum haec uniuersis, priuatim alimenta inopia\nlaborantibus, dotes uirginibus paupertate pressis,\nsubsidia detrimentorum incursu quassatis erogabantur. \nhospites quoque cum urbanis penatibus tum etiam \nrusticis tectis benignissime excepti, uariis muneribus \nornati dimittebantur. quodam uero tempore d simul \nGelensium equites ui tempestatis in possessiones suas \nconpulsos aluit ac uestiuit. quid multa? non\nmortalem aliquem, sed propitiae Fortunae benignum \nesse diceres sinum. ergo quod Gillias possidebat\nomnium quasi commune patrimonium erat. pro cuius \nsalute et incrementis cum Acragantina ciuitas tum \netiam uicinae regiones uotis excubabant. conloca e \ncontraria parte arcas inexorabilibus claustris\nobseratas, nonne praestantiorem aliquanto existimes illam \ninpensam quam hanc custodiam? \n"
            }
        },
        "4":{
            "0":{
                "0":"\n DE HVMANITATE ET CLEMENTIA \n Liberalitati quas aptiores comites quam\nhumanitatem et clementiam dederim, quoniam idem genus \nlaudis expetunt? quarum prima † inopia, proxima \noccupatione, tertia ancipiti fortuna praestatur,\ncumque nescias quam maxime probes, eius tamen\ncommendatio praecurrere uidetur, cui nomen ex ipso \nnumine quaesitum est. \n",
                "1":"\n Ante omnia autem humanissima et\nclementissima senatus acta referam. qui, cum\nKarthaginiensium legati ad captiuos redimendos in urbem\nuenissent, protinus his nulla pecunia accepta reddidit \niuuenes numerum duum milium et septingentorum \net xl trium explentis † simis rerum tantum hostium \nexercitum dimissum, tantam pecuniam contemptam, \ntot Punicis iniuriis ueniam datam: ipsos legatos\nobstipuisse arbitror ac secum dixisse 'o munificentiam \ngentis Romanae deorum benignitati aequandam! o \netiam nostram legationem supra uota felicem! nam \nquod beneficium numquam dedissemus, accepimus.' \n",
                "2":"\n Illud quoque non paruum humanitatis senatus \nindicium est: Syphacem enim, quondam \nopulentissimum Numidiae regem, captiuum in custodia Tiburi \nmortuum publico funere censuit efferendum, ut uitae \ndono honorem sepulturae adiceret. \n 8 \n",
                "3":"\n \nconsimilique \nclementia in Perse usus est: nam cum Albae, in quam \ncustodiae causa relegatus erat, decessisset,\nquaestorem misit, qui eum publico funere efferret, ne regias \nreliquias iacere inhonoratas pateretur. \n",
                "4":"\n Hostibus haec et miseris et fato functis officia \n regibus erogata, illa amicis et felicibus et uiuis\ntributa sunt. confecto Macedonico bello Musochanes \nMasinissae filius cum equitibus, quos in praesidium \nRomanorum adduxerat, ab imperatore Paulo ad\npatrem remissus tempestate classe dispersa Brundisium \naeger delatus est. quod ubi senatus cognouit,\ncontinuo illo quaestorem ire iussit, cuius cura et\nhospitium adulescenti expediretur et omnia, quae ad \nualitudinem opus essent, praeberentur inpensaeque \nliberaliter cum ipsi tum toti comitatui praestarentur, \nnaues etiam ut prospicerentur, quibus se bene ac tuto \ncum suis in Africam traiceret. equitibus singulas \nlibras argenti et quingenos sestertios dari imperauit. \nquae tam prompta et tam exquisita patrum\nconscriptorum humanitas efficere potuit ut, etiamsi expirasset \nadulescens, aequiore animo desiderium eius pater \ntoleraret. \n",
                "5":"\n Idem senatus, cum ad gratulandum sibi \nPrusian Bithyniae regem Perse deuicto uenire audisset, \nobuiam illi P. Cornelium Scipionem quaestorem\nCapuam misit censuitque ut ei domus Romae quam\noptima conduceretur et copiae non solum ipsi, sed etiam \ncomitibus eius publice praeberentur, in eoque\nexcipiendo tota urbs unius humani amici uultum habuit. \nitaque qui amantissimus nostri uenerat, duplicata \nerga nos beniuolentia in regnum suum reuersus est. \n",
                "6":"\n Ne Aegyptus quidem Romanae humanitatis \nexpers fuit. Rex eius Ptolomaeus a minore fratre \nregno spoliatus petendi auxilii gratia cum paucis\nadmodum seruis squalore obsitus Romam uenerat ac \nse in hospitium Alexandrini pictoris contulerat. id \npostquam senatui relatum est, accersito iuuene quam \npotuit accurata excusatione usus est, quod nec\nquaestorem illi more maiorum obuiam misisset nec\npublico eum hospitio excepisset, eaque non sua\nneglegentia, sed ipsius subito et clandestino aduentu facta \ndixit et illum e curia protinus ad publicos penates \ndeduxit hortatusque est ut depositis sordibus\nadeundi ipsius diem peteret. quin etiam curae habuit ut \nei munera per quaestorem cotidie darentur. his\ngradibus officiorum iacentem ad regium fastigium erexit \neffecitque ut plus spei in auxilio populi Romani quam \nmetus in sua fortuna reponeret. \n",
                "7":"\n Atque ut ab uniuersis patribus conscriptis ad \nsingulos ueniam, L. Cornelius consul primo Punico \nbello, cum Olbiam oppidum cepisset, pro quo\nfortissime dimicans Hanno dux Karthaginiensium\nocciderat, corpus eius e tabernaculo suo amplo funere \nextulit nec dubitauit hostis exequias ipse celebrare, \neam demum uictoriam et apud deos et apud homines \nminimum inuidiae habituram credens, quae quam \nplurimum humanitatis habuisset. \n",
                "8":"\n Quid de Quintio Crispino loquar, cuius\nmansuetudinem potentissimi adfectus, ira atque gloria, \nquatere non potuerunt? Badium Campanum et\nhospitio benignissime domi suae exceperat et aduersa \nualitudine correptum adtentissima cura recreauerat. \na quo post illam nefariam Campanorum defectionem \nin acie ad pugnam prouocatus, cum et uiribus\ncorporis et animi uirtute aliquanto esset superior, monere \ningratum quam uincere maluit: nam 'quid agis'\ninquit, 'demens, aut quo te praua cupiditas transuersum \nrapit? parum habes publica impietate furere, nisi \netiam priuata lapsus fueris? unus uidelicet tibi\nRomanorum Quintius placet, in quo sceleste exerceas \narma, cuius penatibus et honoris uicissitudinem et \nsalutem tuam debes! at me foedus amicitiae diique \nhospitales, sancta nostro sanguini, uestris pectoribus \nuilia pignora, hostili certamine congredi tecum\nuetant. quin etiam, si in concursu exercituum fortuito \numbonis mei inpulsu prostratum agnouissem,\nadplicatum iam ceruicibus tuis mucronem reuocassem. \ntuum ergo crimen sit hospitem occidere uoluisse, \nmeum non eris hospes occisus. proinde aliam qua \noccidas dexteram quaere, quoniam mea te seruare \ndidicit'. dedit utrique caeleste numen debitum\nexitum, si quidem in eo proelio Badius obtruncatus est, \nQuintius insigni pugna clarus euasit. \n",
                "9":"\n Age, M. Marcelli clementia quam clarum\nquamque memorabile exemplum haberi debet! qui captis \nab se Syracusis in arce earum constitit, ut urbis \nmodo opulentissimae, tunc adflictae fortunam ex alto \ncerneret. ceterum casum eius lugubrem intuens\nfletum cohibere non potuit. quem si quis ignarus uiri \naspexisset, alterius uictoriam esse credidisset.\nitaque, Syracusana ciuitas, maxima clade tua aliquid \nadmixtum gratulationis habuisti, quia, si tibi\nincolumem stare fas non erat, leniter sub tam mansueto \nuictore cecidisti. \n",
                "10":"\n Q. uero Metellus Celtibericum in Hispania \ngerens bellum, cum urbem Centobrigam obsideret \net iam admota machina partem muri, quae sola \nconuelli poterat, disiecturus uideretur, humanitatem \npropinquae uictoriae praetulit: nam cum\nRhoetogenis filios, qui ad eum transierat, Centrobigenses \nmachinae ictibus obiecissent, ne pueri in conspectu \npatris crudeli genere mortis consumerentur,\nquamquam ipse Rhoetogenes negabat esse inpedimento \nquominus etiam per exitium sanguinis sui\nexpugnationem perageret, ab obsidione discessit. quo\nquidem tam clementi facto etsi non unius ciuitatis \nmoenia, omnium tamen Celtiberarum urbium animos \ncepit effecitque ut ad redigendas eas in dicionem \npopuli Romani non multis sibi obsidionibus opus esset. \n",
                "11":"\n Africani quoque posterioris humanitas speciose \nlateque patuit: expugnata enim Karthagine circa\nciuitates Siciliae litteras misit, ut ornamenta\ntemplorum suorum a Poenis rapta per legatos recuperarent \ninque pristinis sedibus reponenda curarent.\nbeneficium dis pariter atque hominibus acceptum! \n",
                "12":"\n Huic facto par eiusdem uiri † humanitas. a \nquaestore suo hastae subiectos captiuos uendente \npuer eximiae formae et liberalis habitus missus est. \nde quo cum explorasset Numidam esse, orbum\nrelictum a patre, educatum apud auunculum\nMasinissam, eo ignorante inmaturam aduersus Romanos\ningressum militiam, et errori illius ueniam dandam \net amicitiae regis fidissimi populo Romano debitam \nuenerationem tribuendam existimauit. itaque puerum \nanulo fibulaque aurea et tunica laticlauia\nHispanoque sagulo et ornato equo donatum datis qui eum \nprosequerentur equitibus ad Masinissam misit, eos \nuictoriae maximos fructus ratus, dis ornamenta,\nhominibus regibus sanguinem suum restituere. \n",
                "13":"\n L. etiam Pauli in tali genere laudis memoria \nadprehendenda est. qui, cum Persen parui temporis \nmomento captiuum ex rege ad se adduci audisset, \noccurrit ei Romani imperii decoratus ornamentis\nconatumque ad genua procumbere dextera manu\nadleuauit et Graeco sermone ad spem exhortatus est. \nintroductum etiam in tabernaculum lateri suo \nproximum in consilio sedere iussit nec honore mensae \nindignum iudicauit. proponatur in conspicuo acies, \nqua prostratus est Perses, et harum rerum, quas \nretuli, contextus, utro magis spectaculo delectentur \nhomines dubitabunt: nam si egregium est hostem \nabicere, non minus tamen laudabile infelicis scire \nmisereri. \n",
                "14":"\n Haec L. Pauli humanitas admonet me ne de \nCn. Pompei clementia taceam. regem Armeniae\nTigranem, qui et per se magna cum populo Romano \nbella gesserat et infestissimum urbi nostrae\nMitridatem Ponto pulsum uiribus suis protexerat, in\nconspectu suo diutius iacere supplicem passus non est, \nsed benignis uerbis recreatum diadema, quod\nabiecerat, capiti reponere iussit certisque rebus\nimperatis in pristinum fortunae habitum restituit, aeque \npulchrum esse iudicans et uincere reges et facere. \n",
                "15":"\n Quam praeclarum tributae humanitatis\nspecimen Cn. Pompeius, quam miserabile desideratae \nidem euasit exemplum! nam qui Tigranis tempora \ninsigni regio texerat, eius caput tribus coronis\ntriumphalibus spoliatum in suo modo terrarum orbe\nnusquam sepulturae locum habuit, sed abscisum a\ncorpore inops rogi nefarium Aegyptiae perfidiae munus \nportatum est etiam ipsi uictori miserabile: ut enim \nid Caesar aspexit, oblitus hostis soceri uultum\ninduit ac Pompeio cum proprias tum et filiae suae \nlacrimas reddidit, caput autem plurimis et\npretiosissimis odoribus cremandum cura ui t. quod si non tam \nmansuetus animus diuini principis extitisset, paulo \nante Romani imperii columen habitum—sic \nmortalium negotia fortuna uersat—inhumatum\niacuisset. Catonis quoque morte Caesar audita et se illius \ngloriae inuidere et illum suae inuidisse dixit\npatrimoniumque eius liberis ipsius incolume seruauit. et \nhercule diuinorum Caesaris operum non parua pars \nCatonis salus fuisset. \n",
                "16":"\n M. etiam Antoni animus talis humanitatis\nintellectu non caruit: M. enim Bruti corpus liberto \nsuo sepeliendum tradidit, quoque honoratius\ncremaretur, inici ei suum paludamentum iussit, iacentem \nhostem deposito aestimans odio: cumque\ninterceptum a liberto paludamentum conperisset, ira percitus \npro ti nus in eum animaduertit hac ante praefatione \nusus: 'quid? tu ignorasti cuius tibi uiri sepulturam \nconmisissem'? fortem piamque eius uictoriam\nPhilippii campi libenter uiderunt, sed ne ista quidem \ngenerosissimae indignationis uerba inuiti audierunt. \n"
            },
            "1":{
                "0":"\n Commemoratione Romani exempli in\nMacedoniam deductus morum Alexandri praeconium \nfacere cogor, cuius ut infinitam gloriam bellica\nuirtus, ita praecipuum amorem clementia meruit. is, \ndum omnes gentes infatigabili cursu lustrat, quodam \nloci niuali tempestate oppressus senio iam confectum \nMacedonem militem nimio frigore obstupefactum \nipse sublimi et propinqua igni sede residens\nanimaduertit factaque non fortunae, sed aetatis utriusque \naestimatione descendit et illis manibus, quibus opes \nDarii adflixerat, corpus frigore duplicatum in suam \nsedem inposuit: id ei salutare futurum, quod apud \nPersas capital extitisset, solium regium occupasse. \nquid ergo mirum est, si sub eo duce tot annis\nmilitare iucundum ducebant, cui gregarii militis\nincolumitas proprio fastigio carior erat? idem non\nhominum ulli, sed naturae fortunaeque cedens,\nquamquam uiolentia morbi dilabebatur, in cubitum tamen \nerectus dexteram omnibus, qui eam contingere\nuellent, porrexit. quis autem illam osculari non cuperet, \nquae iam fato oppressa maximi exercitus conplexui \nhumanitate quam spiritu uiuidior suffecit? \n",
                "1":"\n Non tam robusti generis humanitas, sed et \nipsa tamen memoria prosequenda Pisistrati\nAtheniensium tyranni narrabitur. qui, cum adulescens\nquidam amore filiae eius uirginis accensus in publico \nobuiam sibi factam osculatus esset, hortante uxore \nut ab eo capitale supplicium sumeret respondit, 'si \neos, qui nos amant, interficiemus, quid eis faciemus, \nquibus odio sumus'? minime digna uox cui adiciatur \neam ex tyranni ore de humanitate manasse. in \nhunc modum filiae iniuriam tulit, suam multo\nlaudabilius. a Thrasippo amico inter cenam sine fine \nconuicio laceratus ita et animum et uocem ab ira \ncohibuit, ut putares satellitem a tyranno male audire. \nabeuntem quoque, ueritus ne propter metum\nmaturius se conuiuio subtraheret, inuitatione familiari \ncoepit retinere. Thrasippus concitatae temulentiae \nimpetu euectus os eius sputo respersit nec tamen in \nuindictam sui ualuit accendere. ille uero etiam filios \nsuos uiolatae patris maiestati subuenire cupientis\nretraxit. posteroque die Thrasippo supplicium a se \nuoluntaria morte exigere uolente uenit ad eum\ndataque fide in eodem gradu amicitiae mansurum, ab \nincepto reuocauit. si nihil aliud dignum honore\nmemoriae gessisset, his tamen factis abunde se\nposteritati conmendasset. \n",
                "2":"\n Aeque mitis animus Pyrri regis. audierat\nquodam in conuiuio Tarentinorum parum honoratum \nde se sermonem habitum: accersitos qui ei\ninterfuerant percontabatur an ea, quae ad aures ipsius\nperuenerant, dixissent. tum ex his unus, 'nisi' inquit \n'uinum nos defecisset, ista, quae tibi relata sunt, \nprae eis, quae de te locuturi eramus, lusus ac iocus \nfuissent'. tam urbana crapulae excusatio tamque \nsimplex ueritatis confessio iram regis conuertit in\nrisum. qua quidem clementia et moderatione adsecutus \nest ut et sobrii sibi Tarentini gratias agerent et ebrii \nbene precarentur. \n Ab eadem altitudine humanitatis legatis\nRomanorum ad redimendos captiuos castra sua petentibus, \nquo tutius uenirent, Lyconem Molosson obuiam\nmisit, quo honoratius exciperentur, ipse cum ornatu \nregio salu tatum extra portam occurrit, secundarum \nrerum prouentu non corruptus, ut officii respectum \nin iis deponeret, qui tum maxime armis cum eo \ndissidebant. \n",
                "3":"\n Cuius tam mitis ingenii debitum fructum\nultimo fati sui tempore cepit: nam cum diris\nauspiciis Argiuorum inuasisset urbem, abscisumque eius \ncaput Alcyoneus Antigoni regis filius ad patrem— \npropugnator enim laboran tibus aderat—laetus uelut \naliquod felicissimum uictoriae opus attulisset,\nAntigonus correpto iuuene, quod tanti uiri subitae ruinae \ninmemor humanorum casuum effuso gaudio\ninsultaret, humo caput sublatum causea, qua uelatum caput \nsuum more Macedonum habebat, texit corporique \nPyrri redditum honoratissime cremandum curauit. \nquin etiam filium eius Helenum captiuum ad se\npertractum et cultum et animum regium gerere iussit \nossaque ei Pyrri aurea inclusa urna Epirum in\npatriam ad Alexandrum fratrem portanda dedit. \n",
                "4":"\n Campani autem exercitum nostrum cum\nconsulibus apud Caudinas furcas sub iugum a\nSamnitibus missum nec inermem tantum, sed etiam nudum \nurbem suam intrantem perinde ac uictorem et\nspolia hostium prae se ferentem uenerabiliter\nexceperunt protinusque consulibus insignia honoris, mili \n ti bus uestem, arma, equos, commeatum\nbenignissime praestando et inopiam et deformitatem Romanae \ncladis mutarunt. quo animo si pro imperio nostro\naduersus Hannibalem quoque usi fuissent, truculentis \nsecuribus materiem saeuiendi non praebuissent. \n",
                "5":"\n Facta mentione acerrimi hostis mansuetudinis \neius operibus, quam Romano nomini praestitit,\nlocum, qui inter manus est, finiam: Hannibal enim \nAemilii Pauli apud Cannas trucidati quaesitum\ncorpus, quantum in ipso fuit, inhumatum iacere passus \nnon est. Hannibal Ti. Gracchum Lucanorum\ncircumuentum insidiis cum summo honore sepulturae \nmandauit et ossa eius in patriam portanda militibus \nnostris tradidit. Hannibal M. Marcellum in agro \nBruttio, dum conatus Poenorum cupidius quam\nconsideratius speculatur, interemptum legitimo funere \nextulit punicoque sagulo et corona donatum aurea \nrogo inposuit. ergo humanitatis dulcedo etiam in \n ef ferata barbarorum ingenia penetrat toruosque et \ntruces hostium mollit oculos ac uictoriae\ninsolentissimos spiritus flectit. nec illi arduum ac difficile est \ninter arma contraria, inter destrictos conminus\nmucrones placidum iter reperire. uincit iram, prosternit \nodium hostilemque sanguinem hostilibus lacrimis \nmiscet. quae etiam Hannibalis admirabilem uocem \npro funeribus Romanorum ducum arbitria\nstatuentis expressit. quin aliquanto ei plus gloriae Paulus \net Gracchus et Marcellus sepulti quam oppressi\nattulerunt, si quidem illos Punico astu decepit,\nRomana mansuetudine honorauit. uos quoque, fortes ac \npiae umbrae, non paenitendas sortitae estis exequias: \nnam ut optabilius in patria, ita speciosius pro patria \nconlapsae supremi officii decus infelicitate amissum \nuirtute recuperastis. \n"
            },
            "2":{
                "0":"\n DE GRATIS \n Gratas uero animi significationes et ingrata facta \nlibuit oculis subicere, ut uitio ac uirtuti iusta merces \naestimationis ipsa comparatione accederet. sed\nquoniam contrario proposito sese distinxerunt, nostro \nquoque stilo separentur, prioremque locum obtineant \nquae laudem quam quae reprehensionem merentur. \n",
                "1":"\n Atque ut a publicis actis ordiar, Marcium\npatriae conantem admotoque portis urbis ingenti \nVolscorum exercitu funus ac tenebras Romano\nimperio minantem Veturia mater et Volumnia uxor\nnefarium opus exequi precibus suis passae non sunt. \nin quarum honorem senatus matronarum ordinem \nbenignissimis decretis adornauit: sanxit namque ut \nfeminis semita uiri cederent, confessus plus salutis \nrei publicae in stola quam in armis fuisse,\nuetustisque aurium insignibus nouum uittae discrimen\nadiecit. permisit quoque his purpurea ueste et aureis \nuti segmentis. super haec aedem et aram Fortunae \nmuliebri eo loco, quo Coriolanus exoratus fuerat, \nfaciendam curauit, memorem beneficii animum suum \nexquisito religionis cultu testando. \n Quem secundi etiam Punici belli tempore\nexhibuit: cum enim a Fuluio Capua obsideretur ac duae \nCampanae mulieres beniuolentiam erga Romanos\ndimittere ex animis noluissent, Vestia Oppia mater \nfamiliae et Cluuia Facula meretrix, quarum altera \ncotidie pro salute exercitus nostri sacrificauit, altera \ncaptis militibus Romanorum alimenta subministrare \nnon destitit, urbe illa oppressa senatus his et\nlibertatem et bona restituit, et si quid amplius praemii \npetissent, libenter se daturum adseuerauit. uacasse \ntanto gaudio patribus conscriptis duabus humillimis \nfeminis referre gratiam, nedum tam prompte\nretulisse mirandum. \n",
                "2":"\n Quid illa quoque iuuentute Romana gratius, \nquae Nautio et Minucio consulibus ultro nomina sua \nmilitari sacramento obtulit, ut Tusculanis, quorum \nfines Aequi occupauerant, praesidium ferrent, quia \npaucis ante mensibus constantissime et fortissime\nimperium populi Romani defenderant? ergo, quod\nauditu nouum est, ne patriae grata uoluntas cessasse \nuideretur, exercitus se ipse conscripsit. \n",
                "3":"\n Magnum grati populi specimen in Q. Fabio \nMaximo enituit: nam cum quinque consulatibus\nsalutariter re publica administrata decessisset,\ncertatim aes contulit, quo maior ac speciosior funeris eius \npompa duceretur. eleuet aliquis praemia uirtutis, \ncum animaduertat fortes uiros felicius sepeliri quam \nuiuere ignauos. \n",
                "4":"\n Fabio autem etiam incolumi summa cum\ngloria gratia relata est. dictatori ei magister equitum \nMinucius scito plebis, quod numquam antea factum \nfuerat, aequatus partito exercitu separatim in\nSamnio cum Hannibale conflixerat. ubi temere inito\ncertamine pestiferum habiturus exitum subsidio Fabi \nconseruatus, et ipse eum patrem appellauit et ab\nlegionibus suis patronum salutari uoluit ac deposito \naequalis imperii iugo magisterium equitum, sicut par \nerat, dictaturae subiecit inprudentisque uulgi\nerrorem gratae mentis significatione correxit: \n 8 \n",
                "5":"\n \ntam \nhercule probabiliter quam Q. Terentius Culleo\npraetoria familia natus et inter paucos senatorii ordinis \nsplendidus optimo exemplo Africani superioris\ncurrum triumphantis, quia captus a Karthaginiensibus \nab eo fuerat recuperatus, pilleum capite gerens\nsec ut us est: auctori enim libertatis suae tamquam\npatrono accepti beneficii confessionem spectante populo \nRomano merito reddidit. \n",
                "6":"\n At Flaminini de Philippo rege triumphantis \ncurrum non unus, sed duo milia ciuium Romanorum \npilleata comitata sunt, quae is Punicis bellis\nintercepta et in Graecia seruientia cura sua collecta in \npristinum gradum restituerat. † geminarum ea decus \nimperatoris, a quo simul et deuicti hostes et \nconseruati ciues spectaculum patriae praebuerunt. illorum \nquoque salus dupliciter omnibus accepta fuit, et quia \ntam multi et quia tam grati exoptatum libertatis \nstatum recuperauerant. \n",
                "7":"\n Metellus uero Pius pertinaci erga exulem\npatrem amore tam clarum lacrimis quam alii uictoriis \ncognomen adsecutus non dubitauit consul pro Q.\nCalidio praeturae candidato supplicare populo, quod \ntribunus pl. legem, qua pater eius in ciuitatem\nrestitueretur, tulerat. quin etiam patronum eum domus \net familiae suae semper dictitauit. nec hac re de \nprincipatu, quem procul dubio obtinebat, quicquam \ndecerpsit, quia non humili, sed grato animo longe \ninferioris hominis maximo merito eximiam\nsummittebat dignitatem. \n",
                "8":"\n Nam C. quidem Marii non solum praecipuus, \nsed etiam praepotens gratae mentis fuit impetus: \nduas enim Camertium cohortes mira uirtute uim\nCimbrorum sustinentis in ipsa acie aduersus\ncondicionem foederis ciuitate donauit. quod quidem factum \net uere et egregie excusauit dicendo, inter armorum \nstrepitum uerba se iuris ciuilis exaudire non potuisse. \net sane id tempus tunc erat, quo magis defendere \nquam audire leges oportebat. \n",
                "9":"\n C. Marii uestigia ubique L. Sulla certamine \nlaudis subsequitur: dictator enim priuato et iam \nPompeio et caput adaperuit et sella adsurrexit et equo \ndescendit eaque se libenter facere in contione\npraedicauit, memor ab eo duo de xx annos nato partes \nsuas exercitu paterno adiutas. multa insignia\nPompeio, sed nescio an hoc quicquam admirabilius\ncontigerit, quod magnitudine beneficii sui obliuisci \nSullam coegit. \n",
                "10":"\n Sit aliquis in summo splendore etiam\nsordibus gratis locus. M. Cornuto praetore funus Hirti \net Pansae iussu senatus locante qui tunc libitinam \nexercebant cum rerum suarum usum tum\nministerium suum gratuitum polliciti sunt, quia hi pro re \npublica dimicantes occiderant, perseuerantique\npostulatione extuderunt ut exequiarum apparatus\nsestertio nummo ipsis praebendus addiceretur. quorum \nlaudem † adiecta lege condicio auget magis quam \nextenuat, quoniam quidem quaestum contempserunt \nnulli alii rei quam quaestui uiuentes. \n Pace cinerum suorum reges gentium exterarum \nsecundum hunc tam contemptum gregem referri se \npatientur, qui aut non adtingendus aut non in\nultima parte domesticorum exemplorum conlocandus \nfuit. sed dum honesti etiam ab infimis istis editi \nmemoria non intercidat, licet separatum locum\nobtineant, ut nec his adiecti nec illis praelati uideantur. \n"
            },
            "3":{
                "0":"\n Darius priuatae adhuc fortunae amiculo \nSylosontis Sami delectatus curio sio re contemplatione \nfecit ut ultro sibi et quidem a cupido daretur. cuius \nmuneris quam grata aestimatio animo eius esset\nadlapsa regno potitus ostendit: totam namque urbem \net insulam Samiorum Sylosonti fruendam tradidit: \nnon enim pretium rei aestimatum, sed occasio\nliber ali tatis honorata est, magisque a quo donum\nproficisceretur quam ad quem perueniret prouisum. \n",
                "1":"\n Mitridates quoque rex magnifice gratus\napparuit, quoniam pro Leonico, acerrimo salutis suae\ndefensore, a Rhodiis nauali pugna excepto omnes\nhostium captiuos permutauit satius esse existimans ab \ninuisissimis circumiri quam bene merito gratiam non \nreferre. \n",
                "2":"\n Liberalis populus Romanus magnitudine\nmuneris, quod Attalo regi Asiam dono dedit. sed\nAttalus etiam testamenti aequitate gratus, qui eandem \nAsiam populo Romano legauit. itaque nec huius \nmunificentia nec illius tam memor beneficii animus \ntot uerbis laudari potest, quot amplissimae ciuitates \nuel amice datae uel pie redditae sunt. \n",
                "3":"\n Ceterum nescio an praecipue Masinissae regis \npectus grati animi pignoribus fuerit refertum:\nbeneficio enim Scipionis et persua su regni modo liber al ius \nauctus memoriam inclyti muneris ad ultimum uitae \nfinem, longa etiam a dis immortalibus senectute \ndonatus, constantissima fide perduxit, adeo ut eum non \nsolum Africa, sed etiam cunctae gentes scirent\namiciorem Corneliae familiae atque urbi Romanae quam \nsibimet ip si † superesse. ille cum graui\nKarthaginiensium bello premeretur ac uix tutelae imperii sui \nsufficeret, tamen Scipioni Aemiliano, quia nepos \nAfricani erat, bonam magnamque partem Numidici \nexercitus, quam ad Lucullum consulem, a quo ad \nauxilia petenda missus fuerat, in Hispaniam duceret, \npromptissima mente tradidit praesentique periculo \nrespectum pristini beneficii anteposuit. ille, cum iam \naetate deficiente magnas regni opes quattuor et \nquinquaginta filiorum numero relinquens in lectulo \nlaberetur, M'. Manilium, qui pro consule Africam \nobtinebat, litteris obsecrauit ut ad se Scipionem \nAemilianum sub eo tunc militantem mitteret,\nfeliciorem mortem suam futuram ratus, si in conplexu\ndexterae eius supremum spiritum ac mandata posuisset. \nille aduentum Scipionis fatis suis praecurrentibus \nhaec uxori liberisque praeceperat, unum in terris\npopulum Romanum et unam in populo Romano Scipionis \ndomum nossent, integra omnia Aemiliano\nreseruarent, eum diuidendi regni arbitrum haberent: quod \nis statuisset perinde ac testamento cautum \ninmutabile ac sanctum optinerent. tot tamque uariis rebus \nse Masinissa infatigabili pietatis serie ad centesimum \nextendit annum. his et horum similibus exemplis \nbenificientia generis humani nutritur atque augetur: \nhae sunt eius faces, hi stimuli, propter quos iuuandi \net emerendi cupiditate flagrat. et sane amplissimae \net speciosissimae diuitiae sunt feliciter erogatis\nbeneficiis late posse censeri. quorum quoniam religiosum \ncultum instituimus, nunc neglectum suggillandi\ngratia, quo sit gratior, referemus. \n"
            },
            "4":{
                "0":"\n DE INGRATIS \n Vrbis nostrae parentem senatus in amplissimo \ndignitatis gradu ab eo conlocatus in curia lacerauit, \nnec duxit nefas ei uitam adimere, qui aeternum\nRomano imperio spiritum ingenerauerat. rude nimirum \nillud et ferox saeculum, quod conditoris sui cruore \nfoede maculatum ne summa quidem posteritatis\ndissimulare pietas potest. \n",
                "1":"\n Hunc ingrate lapsae mentis errorem\nconsentanea ciuitatis nostrae paenitentia sequitur. uirium \nRomanarum et incrementum laetissimum et tu te la \ncertissima, Furius Camillus, in urbe incolumitatem \nsuam tueri non ualuit, cuius ipse salutem stabilierat, \nfelicitatem auxerat: a L. enim Apuleio tribuno pl. \ntamquam peculator Veientanae praedae reus factus \nduris atque, ut ita dicam, ferreis sententiis in \nexilium missus est, et quidem eo tempore, quo optimo \niuuene filio spoliatus solaciis magis adleuandus quam \ncladibus onerandus erat. sed inmemor patria tanti \nuiri maximorum meritorum exequiis filii\ndamnationem patris iunxit. at, inquit, aerario abesse\ntribunus pl. querebatur xv milia aeris: tanti namque \npoena finita est. indignam summam, propter quam \npopulus Romanus tali principe careret! \n",
                "2":"\n Priore adhuc querella uibrante alia deinceps \nexurgit. Africanus superior non solum contusam et \nconfractam belli Punici armis rem publicam, sed \npaene iam exsanguem atque morientem Karthaginis \ndominam reddidit. cuius clarissima opera iniuriis \npensando ciues uici ignobilis eum ac desertae\npaludis accolam fecerunt. eiusque uoluntarii exilii\nacerbitatem non tacitus ad inferos tulit, sepulcro suo \ninscribi iubendo 'ingrata patria, ne ossa quidem mea \nhabes'. quid ista aut necessitate indignius aut\nquerella iustius aut ultione moderatius? cineres ei suos \nnegauit, quam in cinerem conlabi passus non fuerat. \nigitur hanc unam Scipionis uindictam ingrati animi \nurbs Romana sensit, maiorem me hercule Coriolani \nuiolentia: ille enim patriam metu pulsauit, hic\nuerecundia. de qua re ne queri quidem—tanta uerae \npietatis constantia—nisi post fata sustinuit. \n",
                "3":"\n Talia passo, credo, quae fratri eius accidere \nsolacio esse potuerunt. cui rex Antiochus deuictus et \nAsia imperio populi Romani adiecta\nspeciosissimusque triumphus ut peculatus reus fieret et in\ncarcerem duci iuberetur causam praebuit. \n",
                "4":"\n Nihilo uirtute posterior Africanus auo minor, \nsed ne exitu quidem felicior: duabus enim urbibus, \nNumantia atque Karthagine, imperio Romano\ninminentibus ex rerum natura depulsis raptorem spiritus \ndomi inuenit, mortis punitorem in foro non repperit. \n",
                "5":"\n Quis ignorat tantum laudis Scipionem\nNasicam toga quantum armis utrumque Africanum\nmeruisse, qui pestifera Ti. Gracchi manu faucibus\nconprehensam rem publicam strangulari passus non est? \nsed is quoque propter iniquissimam uirtutum suarum \napud ciues aestimationem sub titulo legationis\nPergamum secessit et quod uitae superfuit ibi sine ullo \ningratae patriae desiderio peregit. \n",
                "6":"\n In eodem nomine uersor necdum Corneliae \ngentis querellas exhausi: namque P. Lentulus\nclarissimus et amantissimus rei publicae ciuis, cum in \nAuentino C. Gracchi nefarios conatus et aciem pia \nac forti pugna magnis uulneribus exceptis fugasset, \nproelii illius, quo leges, pacem libertatemque in suo \nstatu retinuerat, hanc mercedem tulit ne in urbe \nnostra moreretur: si quidem inuidia et obtrectatione \nconpulsus legatione a senatu libera impetrata\nhabitaque contione, qua a dis inmortalibus petiit ne\numquam ad ingratum populum reuerteretur, in Siciliam \nprofectus est ibique perseueranter morando\ncompotem se uoti fecit. quinque igitur deinceps Cornelii \ntotidem sunt notissima ingratae patriae exempla. \n",
                "7":"\n Atque horum quidem secessus uoluntari: \nAhala uero, cum magister equitum Sp. Maelium\nregnum adfectantem occidisset, custoditae libertatis \nciuium exilio suo poenas pependit. \n",
                "8":"\n Ceterum ut senatus populique mens in modum \nsubitae tempestatis concitata leni querella\nprosequenda est, ita singulorum ingrata facta liberiore \n in dignatione proscindenda sunt, quia potentes\nconsilii, cum utrumque ratione perpendere liceret, scelus \npietati praetulerunt: quo enim nimbo, qua porcella \nuerborum impium Sextili caput obrui meretur, quod \nC. Caesarem, a quo cum studiose tum etiam feliciter \ngrauissimi criminis reus defensus fuerat, Cinnanae \nproscriptionis tempore profugum, praesidium suum \nin fundo Tarquiniensi cladis condicione inplorare, \nbeneficii iure repetere coactum, a sacris perfidae \nmensae et altaribus nefandorum penatium auulsum \ntruculento uictori iugulandum tradere non exhorruit? \nfinge accusatorem eius fortuna publica in supplicis \nnomen conuersum tam luctuosam illam opem genibus \nadnixum orasse, crudeliter tamen repulsus uideretur, \nquia etiam quos iniuriae inuisos faciunt, gratiosos \nmiseriae reddunt. uerum Sextilius non accusatorem, \nsed patronum saeuissimae inimici uiolentiae suis\nmanibus obiecit, si metu mortis, uita indignus, si praemii \nspe, dignissimus morte. \n",
                "9":"\n Sed ut ad alium consentaneum huic ingrati \nanimi actum transgrediar, M. Cicero C. Popilium \nLaenatem Picenae regionis rogatu M. Caeli non \nminore cura quam eloquentia defendit eumque causa \nadmodum dubia fluctuantem saluum ad penates suos \nremisit. hic Popilius postea nec re nec uerbo a\nCicerone laesus ultro M. Antonium rogauit ut ad illum \nproscriptum persequendum et iugulandum mitteretur, \nimpetratisque detestabilis ministerii partibus gaudio \nexultans Caietam cucurrit et uirum, mitto quod\namplissimae dignitatis, certe † salubritate studio\npraestantis officii priuatim sibi uenerandum, iugulum \npraebere iussit ac protinus caput Romanae\neloquentiae et pacis clarissimam dexteram per summum et \nsecurum otium amputauit eaque sarcina tamquam \nopimis spoliis alacer in urbem reuersus est: neque \nenim scelestum portanti onus succurrit illud se caput \nferre, quod pro capite eius quondam perorauerat.\ninualidae ad hoc monstrum suggillandum litterae,\nquoniam qui talem Ciceronis casum satis digne\ndeplorare possit, alius Cicero non extat. \n",
                "10":"\n Quo te nunc modo, Magne Pompei, attingam \nnescio: nam et amplitudinem fortunae tuae, quae \nquondam omnes terras et omnia maria fulgore suo \noccupauerat, intueor et ruinam eius maiorem esse \nquam ut manu mea adtemptari debeat memini. sed \ntamen nobis quoque tacentibus Cn. Carbonis, a quo \nadmodum adulescens de paternis bonis in foro\ndimicans protectus es, iussu tuo interempti mors animis \nhominum non sine aliqua reprehensione obuersabitur, \nquia tam ingrato facto plus L. Sullae uiribus quam \npropriae indulsisti uerecundiae. \n"
            },
            "5":{
                "0":"\n Ac ne nostra confessis alienigenae urbes \ninsultent, Karthaginienses Hannibalem, qui pro \nillorum incolumitate et uictoria tot imperatores totque \nexercitus nostros trucidauerat, quot gregarios\nmilites hostium si occidisset magnae gloriae foret,\nconspectu suo summouere in animum induxerunt. \n",
                "1":"\n Neminem Lycurgo aut maiorem aut utiliorem \nuirum Lacedaemon genuit, utpote cui Apollo Pythius \noraculum petenti respondisse fertur nescire se utrum \nillum hominum an deorum numero adgregaret. huic \ntamen neque uitae summa sinceritas neque\nconstantissimus erga patriam amor neque leges salutariter \nexcogitatae auxilio esse potuerunt quo minus\ninfestos ciues experiretur: saepe enim lapidibus petitus, \naliquando foro eiectus, oculo etiam priuatus, ad \nultimum ipsa patria pulsus est. quid aliae faciant \nurbes, ubi etiam illa, quae constantiae et\nmoderationis et grauitatis eximiam sibi laudem uindicat, \ntam ingrata aduersus tam bene meritum extitit? \n",
                "2":"\n Detrahe Atheniensibus Thesea, nullae aut non \ntam clarae Athenae erunt, si quidem ille uicatim\ndispersos ciues suos in suam unam urbem contraxit, \nseparatimque et agresti more uiuenti populo\namplissimae ciuitatis formam atque imaginem inposuit. idem \nsaeua potentissimi regis Minois imperia uixdum \naetate pubescente reppulit: idem effrenatam\nThebarum insolentiam domuit: idem opem liberis Herculis \ntulit et quidquid ubique monstri aut sceleris fuit \nuirtute animi ac robore dexterae comminuit. huius \ntamen summoti ab Atheniensibus Scyros, exule\nminor insula, ossa mortui cepit. \n Iam Solon, qui tam praeclaras tamque utiles \nAtheniensibus leges tulit, ut, si his perpetuo uti\nuoluissent, sempiternum habituri fuerint imperium, qui \nSalaminam uelut hostilem arcem ex propinquo\nsaluti eorum inminentem recuperauit, qui Pisistrati \ntyrannidem primus uidit orientem, solus armis\nopprimi debere palam dictitare est ausus, senectutem \nCypri profugus exegit, neque ei in patria, de qua \noptime meruerat, humari contigit. \n Bene egissent Athenienses cum Miltiade, si eum \npost ccc milia Persarum Marathone deuicta in\nexilium protinus misissent ac non in carcere et\nuinculis mori coegissent. at, puto, hactenus saeuire\naduersus optime meritum abunde duxerunt. immo ne \ncorpus quidem eius sic expirare coacti sepulturae \nprius mandari passi sunt quam Cimo filius eius\neisdem se uinculis constringendum traderet. hanc\nhereditatem paternam maximi ducis filius et futurus ipse \naetatis suae dux maximus solam se creuisse, catenas \net carcerem, gloriari potuit. \n Aristides etiam, quo totius Graeciae iustitia\ncensetur, continentiae quoque eximium specimen, patria \niussus excedere est. felices Athenas, quae post illius \nexilium inuenire aliquem aut uirum bonum aut\namantem sui ciuem potuerunt, cum quo tunc ipsa\nsanctitas migrauit! \n Themistocles eorum, qui ingratam patriam\nexperti sunt, celeberrimum exemplum, cum illam\nincolumem, claram, opulentam, principem Graeciae\nreddidisset, eo usque sensit inimicam, ut ad Xerxis, \nquem paulo ante destruxerat, non debitam sibi\nmisericordiam perfugere necesse haberet. \n Phocion uero his dotibus, quae ad pariendum \nhomin um amor em potentissimae iudicantur,\nclementia et liber ali tate instructissimus tantum non in \neculeum ab Atheniensibus inpositus est. certe post \nobitum nullam Atticae regionis, quae ossibus eius\niniceretur, glebulam inuenit, iussus extra fines proici, \nintra quos optimus ciuis uixerat. \n Quid abest igitur, quin publica dementia sit\nexistimanda summo consensu maximas uirtutes quasi \ngrauissima delicta punire beneficiaque iniuriis\nrependere? quod cum ubique tum praecipue Athenis\nintolerabile uideri debet, in qua urbe aduersus ingratos \nactio constituta est, et recte, quia dandi et accipiendi \nbeneficii commercium, sine quo uix uita hominum \n† experet tollit quisquis bene merito parem referre \ngratiam neglegit. quantam ergo reprehensionem \nmerentur qui, cum aequissima iura, sed iniquissima\ningenia haberent, moribus suis quam legibus uti\nmaluerunt? quod si qua prouidentia deorum effici posset \nut excellentissimi uiri, quorum modo casus retuli, \nlegem ingratorum uindicem retinentes patriam suam \nin ius ad aliam ciuitatem pertraherent, nonne\ningeniosum et garrulum populum mutum atque\nelinguem hac postulatione reddidissent? 'Discordes foci \ntui pagisque diuidua tuguria Graeciae facta sunt \ncolumen: lucet Marathon Persicis tropaeis: Salamis \net Artemisium Xerxis naufragia numerantur:\npraeualidis manibus exhausta moenia pulchrioribus\noperibus consurgunt. harum rerum auctores ubi\nuixerunt? ubi iacent? responde! nempe Thesea paruulo \nin scopulo sepeliri et Miltiadem in carcere mori et \nCimona paternas induere catenas et Themistoclea \nuictorem uicti hostis genua conplecti Solonemque \ncum Aristide et Phocione penates suos ingrata\nfugere coegisti, cum interim cineribus nostris foede \nac miserabiliter dispersis Oedipodis ossa , caede\npatris, nuptiis matris contaminati, inter ipsum Arium \npagum, diuini atque humani certaminis uenerabile \ndomicilium, et excelsam praesidis Mineruae arcem \nhonore arae decoratos sacro sanctiores colis. adeo \ntibi aliena mala tuis bonis gratiora sunt. lege itaque \nlegem, quae te iure iurando obstrictam tenet, et quia \nbene meritis debita reddere praemia noluisti, laesis \niusta piacula exsolue'. tacent mutae illorum umbrae, \nfati necessitate constrictae: at, inmemores\nbeneficiorum Athenae, reprehensionis lingua sermone licenti \nsoluta non tacet. \n"
            },
            "6":{
                "0":"\n Sed omittamus ingratos et potius de piis \nloquamur: aliquanto enim satius est fauorabili quam \ninuisae rei uacare. uenite igitur in manus nostras, \nprospera parentium uota, felicibus auspiciis\npropagatae suboles, quae efficitis ut et genuisse iuuet et \ngenerare libeat. \n",
                "1":"\n DE PIETATE ERGA PARENTES ET FRATRES\nET PATRIAM \n Coriolanus maximi uir animi et altissimi\nconsilii optimeque de re publica meritus iniquissimae \ndamnationis ruina prostratus ad Volscos infestos tunc \nRomanis confugit. magno ubique pretio uirtus\naestimatur. itaque, quo latebras quaesitum uenerat, ibi \nbreui summum est adeptus imperium, euenitque ut \nquem pro se salutarem imperatorem ciues habere \nnoluerant, paene pestiferum aduersus se ducem\nexperirentur: frequenter enim fusis exercitibus nostris \nuictoriarum suarum gradibus aditum iuxta moenia \nurbis Volsco militi struxit. quapropter fastidiosus ille \nin aestimandis bonis suis populus, qui reo non\npepercerat, exuli coactus est supplicare. missi ad eum \ndeprecandum legati nihil profecerunt: missi deinde \nsacerdotes cum infulis aeque sine effectu redierunt. \nstupebat senatus, trepidabat populus, uiri pariter ac \nmulieres exitium imminens lamentabantur. tunc\nVeturia Coriolani mater Volumniam uxorem eius et \nliberos secum trahens castra Volscorum petiit. quam \nubi filius aspexit, 'expugnasti' inquit 'et uicisti iram \nmeam, patria, precibus huius admotis, cuius utero \nquamuis merito mihi inuisam dono', continuoque \nagrum Romanum hostilibus armis liberauit. ergo\npectus dolore acceptae iniuriae, spe potiendae uictoriae, \nuerecundia detrectandi ministerii, metu mortis\nrefertum, totum sibi pietas uacuefecit, uniusque parentis \naspectus bellum atrox salutari pace mutauit. \n",
                "2":"\n Eadem pietas uiribus suis inflammatum\nAfricanum superiorem uixdum annos pubertatis\ningressum ad opem patri in acie ferendam uirili robore \narmauit: consulem enim eum apud Ticinum flumen \naduersis auspiciis cum Hannibale pugnantem,\ngrauiter saucium intercessu suo seruauit, neque illum aut \naetatis infirmitas aut militiae tirocinium aut infelicis \nproelii etiam ueterano bellatori pertimescendus\nexitus interpellare ualuit, quo minus duplici gloria\nconspicuus coronam imperatore simul et patre ex ipsa \nmorte rapto mereretur. \n",
                "3":"\n Auribus ista tam praeclara exempla Romana \nciuitas accepit, illa uidit oculis. L. Manlio Torquato \ndiem ad populum Pomponius tribunus pl. dixerat, \nquod occasione bene con ficiendi belli inductus\nlegitimum optinendi imperii tempus excessisset quodque \nfilium optimae indolis iuuenem rustico opere\ngrauatum publicis usibus subtraheret. id postquam\nManlius adulescens cognouit, protinus urbem petiit et se \nin Pomponii domum prima luce direxit. qui\nexistimans in hoc eum uenisse, ut patris crimina, a quo \nplus iusto aspere tractabatur, deferret, excedere\nomnes iussit cubiculo, quo licentius remotis arbitris \nindicium perageret. nactus occasionem opportunam \nproposito suo iuuenis gladium, quem tectum adtulerat, \ndestrinxit tribunumque minis ac terrore conpulsum \niurare coegit a patris eius accusatione recessurum, \neoque effectum est ne Torquatus causam diceret. \ncommendabilis est pietas, quae mansuetis parentibus \npraestatur. sed Manlius, quo horridiorem patrem \nhabuit, hoc periculo eius laudabilius subuenit, quia \nad eum diligendum praeter naturalem amorem nullo \nindulgentiae blandimento inuitatus fuerat. \n",
                "4":"\n Hanc pietatem aemulatus M. Cotta eo ipso \ndie, quo togam uirilem sumpsit, protinus ut a\nCapitolio descendit, Cn. Carbonem, a quo pater eius\ndamnatus fuerat, postulauit peractumque reum iudicio \nadflixit, et ingenium et adulescentiam praeclaro opere \nauspicatus. \n",
                "5":"\n Apud C. quoque Flaminium auctoritas patria \naeque potens fuit: nam cum tribunus pl. legem de \nGallico agro uiritim diuidendo inuito et repugnante \nsenatu promulgasset, precibus minisque eius acerrime \nresistens ac ne exercitu quidem aduersum se\nconscripto, si in eadem sententia perseueraret,\nabsterritus, postquam pro rostris ei legem iam referenti \npater manum iniecit, priuato fractus imperio\ndescendit e rostris, ne minimo quidem murmure destitutae \ncontionis reprehensus. \n",
                "6":"\n Magna sunt haec uirilis pietatis opera, sed \nnescio an his omnibus ualentius et animosius\nClaudiae Vestalis uirginis factum. quae, cum patrem \nsuum triumphantem e curru uiolenta tribuni pl. manu \n detrahi animaduertisset, mira celeritate utrisque se \ninterponendo amplissimam potestatem inimicitiis\naccensam depulit. igitur alterum triumphum pater in \nCapitolium, alterum filia in aedem Vestae duxit, nec \ndiscerni potuit utri plus laudis tribueretur, cui\nuictoria an cui pietas comes aderat. \n",
                "7":"\n Ignoscite, uetustissimi foci, ueniamque aeterni \ndate ignes, si a uestro sacratissimo templo ad\nnecessarium magis quam speciosum urbis locum\ncontextus operis nostri progressus fuerit: nulla enim\nacerbitate fortunae, nullis sordibus pretium carae pietatis \neuilescit, quin etiam eo certius quo miserius\nexperimentum habet. Sanguinis ingenui mulierem praetor \napud tribunal suum capitali crimine damnatam\ntriumuiro in carcere necandam tradidit. quo receptam \nis, qui custodiae praeerat, misericordia motus non \nprotinus strangulauit: aditum quoque ad eam filiae, \nsed diligenter excussae, ne quid cibi inferret, dedit \nexistimans futurum ut inedia consumeretur. cum \nautem plures iam dies intercederent, secum ipse \nquaerens quidnam esset quo tam diu sustentaretur, \ncuriosius obseruata filia animaduertit illam exerto \nubere famem matris lactis sui subsidio lenientem. \nquae tam admirabilis spectaculi nouitas ab ipso ad \ntriumuirum, a triumuiro ad praetorem, a praetore \nad consilium iudicum perlata remissionem poenae \nmulieri impetrauit. quo non penetrat aut quid non \nexcogitat pietas, quae in carcere seruandae genetricis \nnouam rationem inuenit? quid enim tam inusitatum, \nquid tam inauditum quam matrem uberibus natae \nalitam? putarit aliquis hoc contra rerum naturam \nfactum, nisi diligere parentis prima naturae lex esset. \n"
            },
            "7":{
                "0":"\n Idem praedicatum de pietate Perus\nexistimetur, quae patrem suum Mycona consi mi li\nfortuna adfectum parique custodiae traditum iam\nultimae senectutis uelut infantem pectori suo admotum \naluit. haerent ac stupent hominum oculi, cum huius \nfacti pictam imaginem uident, casusque antiqui\ncondicionem praesentis spectaculi admiratione renouant, \nin illis mutis membrorum liniamentis uiua ac\nspirantia corpora intueri credentes. quod necesse est \nanimo quoque euenire, aliquanto efficaciore pictura \nlitterarum uetera pro recentibus admonito recordari. \n",
                "1":"\n Ne te quidem, Cimo, silentio inuoluam, qui \npatri tuo sepulturam uoluntariis uinculis emere non \ndubitasti: nam etsi maximo tibi postea et ciui et \nduci euadere contigit, plus tamen aliquanto laudis \nin carcere quam in curia adsecutus es: ceterae enim \nuirtutes admirationis tantum modo multum, pietas \nuero etiam amoris plurimum meretur. \n",
                "2":"\n Vos quoque, fratres, memoria conplectar,\nquorum animus origine fuit nobilior, siquidem admodum \nhumiles in Hispania nati pro parentium alimentis \nspiritum erogando specioso exitu uitae inclaruistis: \n xii enim milia nummum, quae post mortem uestram \nhis darentur, a Paciaecis pacti, ut eorum patris \ninterfectorem Etpastum gentis suae tyrannum\noccideretis, nec ausi solum insigne facinus estis, sed \netiam strenuo ac forti exitu clausistis: isdem enim \nmanibus Paciaecis ultionem, Etpasto poenam,\ngenitoribus nutrimenta, uobis gloriosa fata peperistis. \nitaque tumulis etiam nunc uiuitis, quia parentium \nsenectutem tueri quam uestram expectare satius esse \nduxistis. \n",
                "3":"\n Notiora sunt fratrum paria Cleobis et Biton, \nAmphinomus et Anapias, illi, quod ad sacra Iunonis \nperagenda matrem uexerint, hi, quod patrem et\nmatrem umeris per medios ignes portarint, sed neutris \npro spiritu parentium expirare propositum fuit. \n",
                "4":"\n Nec ego Argiuam detrecto laudem aut Aetnaei \nmontis gloriam minuo, uerum obscuriori propter \nignorantiam pietati notitiae lumen admoueo, sicut \nScythis libenter pietatis testimonium reddo: Dareo \nenim totis regni sui uiribus in eorum regionibus \nsubinde impetum facienti paulatim cedentes ad\nultimas iam solitudines peruenerant. interrogati deinde \nab eo per legatos quem finem fugiendi aut quod \ninitium pugnandi facturi essent, responderunt se nec \nurbes ullas nec agros cultos, pro quibus dimicarent, \nhabere: ceterum, cum ad parentium suorum\nmonumenta uenisset, sciturum quemadmodum Scythae \nproeliari solerent. quo quidem uno tam pio dicto \ninmanis et barbara gens ab omni se feritatis crimine \nredemit. prima igitur et optima rerum natura\npietatis est magistra, quae nullo uocis ministerio, nullo \nusu litterarum indigens propriis ac tacitis uiribus \ncaritatem parentium liberorum pectoribus infundit. \nquid ergo doctrina proficit? ut politiora scilicet, non \nut meliora fiant ingenia, quoniam quidem solida\nuirtus nascitur magis quam fingitur: \n 8 \n",
                "5":"\n \nquis enim\nplaustris uagos et siluarum latebris corpora sua tegentes \nin modumque ferarum laniatu pecudum uiuentes sic \nDario respondere docuit? illa nimirum, quae etiam \nCroesi filium loquendi usu defectum ad protegendam \npatris incolumitatem ministerio uocis instruxit:\ncaptis enim a Cyro Sardibus, cum unus e numero\nPersarum ignarus uiri in caedem eius concitato impetu \nferretur, uelut oblitus quid sibi fortuna nascenti\ndenegasset, ne Croesum regem occideret proclamando \npaene iam inpressum iugulo mucronem reuocauit. \nita, qui ad id tempus mutus sibi uixerat, saluti\nparentis uocalis factus est. \n",
                "6":"\n Eadem caritas Italico bello Pinnensem\niuuenem, cui Pultoni erat cognomen, tanto animi\ncorporisque robore armauit, ut, cum obsessae urbis suae \nclaustris praesideret et Romanus imperator patrem \neius captiuum in conspectu ipsius constitutum\ndestrictis militum gladiis circumdedisset, occisurum se \nminitans, nisi inruptioni suae iter praebuisset,\nsolus e manibus senem rapuerit, duplici pietate\nmemorandus, quod et patris seruator nec patriae fuit \nproditor. \n"
            },
            "8":{
                "0":"\n Hanc caritatem proximus fraternae\nbeniuolentiae gradus excipit: nam ut merito primum amoris \nuinculum ducitur plurima et maxima beneficia\naccepisse, ita proximum iudicari debet simul accepisse. \nquam copiosae enim suauitatis illa recordatio est: in \neodem domicilio antequam nascerer habitaui, in\nisdem incunabulis infantiae tempora peregi, eosdem \nappellaui parentes, eadem pro me uota excubuerunt, \nparem ex maiorum imaginibus gloriam traxi! cara \nest uxor, dulces liberi, iucundi amici, accepti adfines, \nsed postea cognitis nulla beniuolentia accedere\ndebet, quae priorem exhauriat. \n",
                "1":"\n Atque haec teste Scipione Africano loquor, qui, \ntametsi artissima familiaritate Laelio iunctus erat, \ntamen senatum supplex orauit ne prouinciae sors \nfratri suo erepta ad eum transferretur legatumque se \nL. Scipioni in Asiam iturum promisit, et maior natu \nminori et fortissimus inbelli et gloria excellens\nlaudis inopi et, quod super omnia est, nondum\nAsiatico iam Africanus. itaque clarissimorum\ncognominum alterum sumpsit, alterum dedit triumphique \npraetextum huius cepit, illius tradidit, ministerio \nmaior aliquanto quam frater imperio. \n",
                "2":"\n M. uero Fabius consul inclita pugna Etruscis \net Veientibus superatis delatum sibi summo senatus \npopulique studio triumphum ducere non sustinuit, \nquia eo proelio Q. Fabius frater eius consularis\nfortissime dimicans occiderat. quantam in eo pectore \npietatem fraternae caritatis habitasse existimemus, \npropter quam tantus amplissimi honoris fulgor\nextingui potuit? \n",
                "3":"\n Hoc exemplo uetustas, illo saeculum nostrum \nornatum est, cui contingit fraternum iugum Claudiae \nprius, nunc etiam Iuliae gentis intueri decus:\ntantum enim amorem princeps parensque noster insitum \nanimo fratris Drusi habuit, ut cum Ticini, quo uictor \nhostium ad conplectendos parentes uenerat, graui \nillum et periculosa ualitudine in Germania fluctuare \ncognosset, protinus inde metu attonitus erumperet. \niter quoque quam rapidum et praeceps uelut uno \nspiritu corripuerit eo patet, quod Alpes Rhenumque \ntransgressus die ac nocte mutato subinde equo cc \nmilia passuum per modo deuictam barbariam\nNamantabagio duce solo comite contentus euasit. sed \neum tum maximo labore et periculo implicatum\nmortaliumque frequentia defectum sanctissimum pietatis \nnumen et di fautores eximiarum uirtutum et\nfidissimus Romani imperi custos Iuppiter comitatus est. \nDrusus quoque, quamquam fato iam suo quam illius \nofficio propior erat, uigore spiritus et corporis\nuiribus conlapsus, eo ipso tamen, quo uita ac mors\ndistinguitur, momento legiones cum insignibus suis \nfratri obuiam procedere iussit, ut imperator\nsalutaretur. praecepit etiam dextera in parte praetorium \nei statui, et consulare et imperatorium nomen\noptinere eum uoluit, eodemque tempore et fraternae \nmaiestati cessit et uita excessit. his scio equidem \nnullum aliud quam Castoris et Pollucis specimen \nconsanguineae caritatis conuenienter adici posse, \n",
                "4":"\n sed omnis memoriae clarissimis imperatoribus \nprofecto non erit ingratum, si militis summa erga \nfratrem suum pietas huic parti uoluminis adhaeserit: \nis namque in castris Cn. Pompei stipendia peragens, \ncum Sertorianum militem acrius sibi in acie\ninstantem conminus interemisset iacentemque spoliaret, ut \nfratrem germanum esse cognouit, multum ac diu \nconuicio deos ob donum impiae uictoriae insecutus, \nprope castra transtulit et pretiosa ueste opertum rogo \ninposuit. ac deinde subiecta face protinus eodem \ngladio, quo illum interemerat, pectus suum\ntransuerberauit seque super corpus fratris prostratum \ncommunibus flammis cremandum tradidit. licebat \nignorantiae beneficio innocenti uiuere, sed ut sua \npotius pietate quam aliena uenia uteretur, comes \nfraternae neci non defuit. \n"
            },
            "9":{
                "0":"\n Artissimis sanguinis uinculis pietas satis \nfecit: restat nunc ut patriae exhibeatur. cuius\nmaiestati etiam illa, quae deorum numinibus aequatur, \nauctoritas parentium uires suas subicit, fraterna\nquoque caritas animo aequo ac libenter cedit, summa \nquidem cum ratione, quia euersa domo inte ge r\n status rei publicae status manere potest, urbis ruina \npenates omnium secum trahat necesse est. uerum \nquid adtinet uerbis ista conplecti, quorum tanta uis \nest, ut ali i e a salutis suae impendio testati sint? \n",
                "1":"\n Brutus consul primus cum Arrunte Tarquinii \nSuperbi regno expulsi filio in acie ita equo\nconcurrit, ut pariter inlatis hastis uterque mortifero\nuulnere ictus exanimis prosterneretur. merito adiecerim \npopulo Romano libertatem suam magno stetisse. \n",
                "2":"\n Cum autem in media parte fori uasto ac\nrepentino hiatu terra subsideret responsumque esset ea \nre illum tantum modo conpleri posse, qua populus \nRomanus plurimum ualeret, Curtius et animi et \ngeneris nobilissimi adulescens interpretatus urbem \nnostram uirtute armisque praecipue excellere,\nmilitaribus insignibus ornatus equum conscendit eumque \nuehementer admotis calcaribus praecipitem in illud \nprofundum egit, super quem uniuersi ciues honoris \ngratia certatim fruges iniecerunt, continuoque terra \npristinum habitum recuperauit. magna postea decora \nin foro Romano fulserunt, nullum tamen hodieque \npietate Curtii erga patriam clarius obuersatur\nexemplum. cui principatum gloriae obtinenti consimile \nfactum subnectam. \n",
                "3":"\n Genucio Cipo praetori paludato portam\negredienti noui atque inauditi generis prodigium incidit: \nnamque in capite eius subito ueluti cornua\nerepserunt, responsumque est regem eum fore, si in urbem \nreuertisset. quod ne accideret, uoluntarium ac\nperpetuum sibimet indixit exilium. dignam pietatem, \nquae, quod ad solidam gloriam attinet, septem\nregibus praeferatur. cuius testandae gratia capitis\neffigies aerea portae, qua excesserat, inclusa est\ndictaque Rauduscula: nam olim aera raudera dicebantur. \n",
                "4":"\n Genucius laudis huius, qua maior uix cogitari \npotest, successionem tradit Aelio praetori. cui ius \ndicenti cum in capite picus consedisset,\naruspicesque adfirmassent conseruato eo fore ipsius domus \nstatum felicissimum, rei publicae miserrimum, occiso \nin contrarium utrumque cessurum, e uestigio picum \n† morsu suo in conspectu senatus necauit. decem et \n vii Aelia tum familia eximiae fortitudinis uiros\nCannensi proelio amisit: res publica procedente\ntempore ad summum imperii fastigium excessit. haec \nnimirum exempla Sulla et Marius et Cinna tamquam \nstulta riserunt. \n",
                "5":"\n P. Decius Mus , qui consulatum in familiam \nsuam primus intulit, cum Latino bello Romanam \naciem inclinatam et paene iam prostratam uideret, \ncaput suum pro salute rei publicae deuouit ac\nprotinus concitato equo in medium hostium agmen\npatriae salutem, sibi mortem petens inrupit factaque \ningenti strage plurimis telis obrutus super corruit. \nex cuius uulneribus et sanguine insperata uictoria \nemersit. \n",
                "6":"\n Vnicum talis imperatoris specimen esset, nisi \nanimo suo respondentem filium genuisset: is namque \nin quarto consulatu patris exemplum secutus\ndeuotione simili, aeque strenua pugna, consentaneo exitu \nlabantis perditasque uires urbis nostrae correxit. ita \ndinosci arduum est utrum Romana ciuitas Decios\nutilius habuerit duces an amiserit, quoniam uita eorum \nne uinceretur obstitit, mors fecit ut uinceret. \n",
                "7":"\n Non est extinctus pro re publica superior\nScipio Africanus, sed admirabili uirtute ne res publica \nextingueretur prouidit: siquidem cum adflicta\nCannensi clade urbs nostra nihil aliud quam praeda\nuictoris esse Hannibalis uideretur, ideoque reliquiae \nprostrati exercitus deserendae Italiae auctore Q.\nMetello consilium agitarent, tribunus militum admodum \niuuenis stricto gladio mortem unicuique mi ni tando \niurare omnes numquam se relicturos patriam coegit \npietatemque non solum ipse plenissimam exhibuit, \nsed etiam ex pectoribus aliorum abeuntem reuocauit. \n",
                "8":"\n Age, ut a singulis ad uniuersos transgrediar, \nquanto et quam aequali amore patriae tota ciuitas \nflagrauit! nam cum secundo Punico bello exhaustum \naerarium ne deorum quidem cultui sufficeret,\npublicani ultro aditos censores hortati sunt ut omnia sic \nlocarent, tamquam res publica pecunia abundaret, \nseque praestaturos cuncta nec ullum assem nisi bello \nconfecto petituros polliciti sunt. domini quoque\neorum seruorum, quos Sempronius Gracchus ob\ninsignem pugnam Beneuenti manu miserat, pretia ab\nimperatore exigere supersederunt. in castris etiam non \neques, non centurio stipendium dari sibi desiderauit. \nuiri ac feminae quidquid auri argentiue habuerunt, \nitem pueri insignia ingenuitatis ad sustentandam \ntemporis difficultatem contulerunt. ac ne beneficio \nsenatus quidem , qui muneribus his functos tributi \nonere liberauerat, quisquam uti uoluit, sed insuper \nid omnes promptissimis animis praestiterunt: non \nignorabant enim captis Veis, cum decimarum nomine, \nquas Camillus uouerat, aurum Apollini Delphico mitti \noporteret neque emendi eius facultas esset, matronas \nornamenta sua in aerarium retulisse, similiterque \naudierant mille pondo auri, quod Gallis pro obsidione \nCapitolii omissa debebatur, earum cultu expletum. \nitaque et proprio ingenio et exemplo uetustatis\nadmoniti nulla sibi in re cessandum existimauerunt. \n"
            },
            "10":{
                "0":"\n Sunt et externa eiusdem propositi exempla. \nRex Atheniensium Codrus, cum ingenti hostium\nexercitu Attica regio debilitata ferro igni que uastaretur, \ndiffidentia humani auxilii ad Apollinis Delphici\noraculum confugit perque legatos sciscitatus est quonam \nmodo tam graue illud bellum discuti posset.\nrespondit deus ita finem ei fore, si ipse hostili manu\noccidisset. quod quidem non solum totis Athenis, sed \nin castris etiam contrariis percrebruit, eoque factum \nest ut ediceretur ne quis Codri corpus uulneraret. \nid postquam cognouit, depositis insignibus imperii \nfamularem cultum induit ac pabulantium hostium \nglobo se obiecit unumque ex his falce percussum \nin caedem suam conpulit. cuius interitu ne Athenae \nocciderent effectum est. \n",
                "1":"\n Ab eodem fonte pietatis Thrasybuli quoque \nanimus manauit. is, cum Atheniensium urbem xxx \ntyrannorum taeterrima dominatione liberare cuperet \nparuaque manu maximae rei molem adgrederetur, \net quidam e consciis dixisset 'quantas tandem tibi \nAthenae per te libertatem consecutae gratias\ndebebunt?' respondit 'di faciant ut quantas ipse illis \ndebeo uidear retulisse'. quo adfectu inclytum\ndestructae tyrannidis opus laude cumulauit. \n",
                "2":"\n Themistocles autem, quem uirtus sua uictorem, \niniuria patriae imperatorem Persarum fecerat, ut se \nab ea obpugnanda abstineret, instituto sacrificio\nexceptum patera tauri sanguinem hausit et ante ipsam \naram quasi quaedam pietatis clara uictima concidit. \nquo quidem tam memorabili eius excessu ne\nGraeciae altero Themistocle opus esset effectum est. \n",
                "3":"\n Sequitur eiusdem generis exemplum. cum\ninter Karthaginem et Cyrenas de modo agri\npertinacissima contentio esset, ad ultimum placuit utrimque \neodem que tempore iuuenes mitti et locum, in quem \nhi conuenissent, finem ambobus haberi populis.\nuerum hoc pactum Karthaginienses duo fratres nomine \nPhilaeni perfidia praecucurrerunt, citra constitutam \nhoram maturato gressu in longius promotis terminis. \nquod cum intellexissent Cyrenensium iuuenes, diu de \nfallacia eorum questi postremo acerbitate condicionis \niniuriam discutere conati sunt: dixerunt namque sic \neum finem ratum fore, si Philaeni uiuos ibi se obrui \npassi essent. sed consilio euentus non respondit: illi \nenim nulla interposita mora corpora sua his terra \noperienda tradiderunt. qui, quoniam patriae quam \nuitae suae longiores terminos esse maluerunt, bene \niacent manibus et ossibus suis dilatato Punico\nimperio. ubi sunt superbae Karthaginis alta moenia? \nubi maritima gloria inclyti portus? ubi cunctis\nlitoribus terribilis classis? ubi tot exercitus? ubi\ntantus equitatus? ubi inmenso Africae spatio non\ncontenti spiritus? omnia ista duobus Scipionibus fortuna \npartita est: at Philaenorum egregii facti memoriam \nne patriae quidem interitus extinxit. nihil est igitur \nexcepta uirtute, quod mortali animo ac manu\ninmortale quaeri possit. \n",
                "4":"\n Iuuenali ardore plena haec pietas. Aristoteles \nuero, supremae uitae reliquias senilibus ac rugosis \nmembris in summo litterarum otio uix custodiens \nadeo ualenter pro salute patriae excubuit, ut eam \n ab hostilibus armis solo aequatam in lectulo\nAthenis iacens, et quidem Macedonum manibus, quibus \nabiecta erat, erigeret. ita non tam urbs strata atque \neuersa Alexandri quam restituta Aristotelis notum \nest opus. patet ergo quam benignae quamque\nprofusae pietatis erga patriam omnium ordinum, omnis \naetatis homines extiterint, sanctissimisque naturae \nlegibus mirificorum etiam exemplorum † clara mundo \nsuscripsit ubertas. \n"
            },
            "11":{
                "0":"\n DE PARENTVM AMORE ET INDVLGENTIA\nIN LIBEROS \n Det nunc uela pii et placidi adfectus parentium \nerga liberos indulgentia salubrique aura prouecta \ngratam suauitatis dotem secum adferat. \n",
                "1":"\n Fabius Rullianus quinque consulatibus summa \ncum gloria peractis omnibusque et uirtutis et uitae \n e meritis stipendiis legatus ire Fabio Gurgiti filio ad \nbellum difficile et periculosum conficiendum\ngrauatus non est, paene ipso per se dumtaxat animo sine \ncorpore militaturus, utpote propter ultimam\nsenectutem lectuli otio quam labori proeliorum habilior. \nidem triumphantem equo insidens sequi, quem ipse \nparuulum triumphis suis gestauerat, in maxima\nuoluptate posuit, nec accessio gloriosae illius pompae, \nsed auctor spectatus est. \n",
                "2":"\n Non tam speciosa Caeseti equitis Romani sors \npatria, sed par indulgentia. qui ab Caesare omnium \niam et externorum et domesticorum hostium uictore \ncum abdicare filium suum iuberetur, quod is tribunus \npl. cum Marullo collega inuidiam ei tamquam regnum \nadfectanti fecerat, in hunc modum respondere\nsustinuit: 'celerius tu mihi, Caesar, omnes filios meos \neripies quam ex his ego unum nota mea pellam'. \nhabebat autem duos praeterea optimae indolis filios, \nquibus Caesar se incrementa dignitatis benigne\ndaturum pollicebatur. hunc patrem tametsi summa \ndiuini principis clementia tutum praestitit, quis tamen \nnon humano ingenio maius ausum putet, quod cui \ntotus terrarum orbis succubuerat non cessit? \n",
                "3":"\n Sed nescio an Octauius Balbus concitatioris et \nardentioris erga filium beniuolentiae fuerit.\nproscriptus a triumuiris, cum domo postico clam esset\negressus iamque fugae expeditum initium haberet,\npostquam filium intus trucidari falso clamore uiciniae \naccepit, ei se neci, quam euaserat, obtulit\noccidendumque militibus tradidit, pluris nimirum illud\nmomentum, quo illi praeter spem incolumem uidere \nfilium contigerat, quam salutem suam aestimans. \nmiseros adulescentis oculos, quibus amantissimum \nsui patrem ipsius opera sic expirantem intueri\nnecesse fuit! \n"
            },
            "12":{
                "0":"\n Ceterum ut ad iucundiora cognitu\nueniamus, Seleuci regis filius Antiochus nouercae\nStratonices infinito amore correptus, memor quam inprobis \nfacibus arderet, impium pectoris uulnus pia\ndissimulatione contegebat. itaque diuersi adfectus isdem \nuisceribus ac medullis inclusi, summa cupiditas et \nmaxima uerecundia, ad ultimam tabem corpus eius \nredegerunt. iacebat ipse in lectulo moribundo similis, \nlamentabantur necessarii, pater maerore prostratus \nde obitu unici filii deque sua miserrima orbitate\ncogitabat, totius domus funebris magis quam regius \nerat uultus. sed hanc tristitiae nubem Leptinis\nmathematici uel, ut quidam tradunt, Erasistrati medici \nprouidentia discussit: iuxta enim Antiochum sedens, \nut eum ad introitum Stratonices rubore perfundi et \nspiritu increbrescere eaque egrediente palle sce re et \n† excitatiorem anhelitum subinde recuperare\nanimaduertit, curiosiore obseruatione ad ipsam ueritatem \npenetrauit: intrante enim Stratonice et rursus\nabeunte brachium adulescentis dissimulanter\nadprehendendo modo uegetiore modo languidiore pulsu\nuenarum conperit cuius morbi aeger esset, protinusque \nid Seleuco exposuit. qui carissima sibi coniuge filio \ncedere non dubitauit, quod in amorem incidisset,\nfortunae acceptum referens, quod dissimulare eum ad \nmortem usque paratus esset, ipsius pudori inputans. \nsubiciatur animis senex, rex, amans: iam patebit \nquam multa quamque difficilia paterni adfectus\nindulgentia supera ue rit. \n",
                "1":"\n Ac Seleucus quidem uxore, Ariobarzanes autem \nfilio suo Cappadociae regno cessit in conspectu Cn. \nPompei. cuius cum tribunal conscendisset\ninuitatusque ab eo in curuli sella sedisset, postquam filium \nin cornu scribae humiliorem fortuna sua locum\nobtinentem conspexisset, non sustinuit infra se\nconlocatum intueri, sed protinus sella descendit et\ndiadema in caput eius transtulit hortarique coepit ut eo \ntransiret, unde ipse surrexerat. exciderunt lacrimae \niuueni, cohorruit corpus, delapsum diadema est, nec \nquo iussus erat progredi potuit, quodque paene \nueritatis fidem excedit, laetus erat qui regnum\ndeponebat, tristis cui dabatur. nec ullum finem tam \negregium certamen habuisset, nisi patriae uoluntati \nauctoritas Pompei adfuisset: filium enim et regem \nappellauit et diadema sumere iussit et in curuli sella \nconsidere coegit. \n"
            },
            "13":{
                "0":"\n Comicae lenitatis hi patres, tragicae\nasperitatis illi. \n",
                "1":"\n DE SEVERITATE PATRVM IN LIBEROS \n L. Brutus, gloria par Romulo, quia ille urbem, \nhic libertatem Romanam condidit, filios suos\ndominationem Tarquini a se expulsam reducentes\nsummum imperium obtinens conprehensos proque\ntribunali uirgis caesos et ad palum religatos securi percuti \niussit. exuit patrem, ut consulem ageret, orbusque \nuiuere quam publicae uindictae deesse maluit. \n",
                "2":"\n Huius aemulatus exemplum Cassius filium suum \nSp. Cassium , qui tribunus pl. agrariam legem\nprimus tulerat multisque aliis rebus populariter actis \nanimos hominum amore sui deuinctos tenebat,\npostquam illam potestatem deposuit, adhibito\npropinquorum et amicorum consilio adfectati regni crimine \ndomi damnauit uerberibusque adfectum necari iussit \nac peculium eius Cereri consecrauit. \n",
                "3":"\n T. autem Manlius Torquatus, propter egregia \nmulta rarae dignitatis, iuris quoque ciuilis et\nsacrorum pontificalium peritissimus, in consimili facto \nne consilio quidem necessariorum indigere se\ncredidit: nam cum ad senatum Macedonia de filio eius \nD. Silano, qui eam prouinciam optinuerat, querellas \nper legatos detulisset, a patribus conscriptis petiit \nne quid ante de ea re statuerent quam ipse\nMacedonum filiique sui causam inspexisset. summo deinde \ncum amplissimi ordinis tum etiam eorum, qui\nquestum uenerant, consensu cognitione suscepta domi \nconsedit solusque utrique parti per totum biduum \nuacauit ac tertio plenissime die diligentissimeque \nauditis testibus ita pronuntiauit: 'cum Silanum filium \nmeum pecunias a sociis accepisse probatum mihi sit, \net re publica eum et domo mea indignum iudico \nprotinusque e conspectu meo abire iubeo'. tam tristi \npatris sententia perculsus Silanus lucem ulterius\nintueri non sustinuit suspendioque se proxima nocte \nconsumpsit. peregerat iam Torquatus seueri et\nreligiosi iudicis partis, satis factum erat rei publicae, \nhabebat ultionem Macedonia, potuit tam uerecundo \nfili obitu patris inflecti rigor: at ille neque exequiis \nadulescentis interfuit et, cum maxime funus eius\nduceretur, consulere se uolentibus uacuas aures\naccommodauit: uidebat enim se in eo atrio consedisse, in \nquo imperiosi illius Torquati seueritate conspicua \nimago posita erat, prudentissimoque uiro succurrebat \neffigies maiorum suorum cum titulis suis idcirco in \nprima parte aedium poni solere, ut eorum uirtutes \nposteri non solum legerent, sed etiam imitarentur. \n",
                "4":"\n M. uero Scaurus, lumen ac decus patriae, cum \napud Athesim flumen impetu Cimbrorum Romani \nequites pulsi deserto consule Catulo urbem pauidi \nrepeterent, consternationis eorum participi filio suo \nmisit qui diceret libentius se in acie eius interfecti \nossibus occursurum quam ipsum tam deformis fugae \nreum uisurum: itaque, si quid modo reliquum in\npectore uerecundiae superesset, conspectum degenerati \npatris uitaturum: recordatione enim iuuentae suae \nqualis M. Scauro aut habendus aut spernendus filius \nesset admonebatur. quo nuntio accepto iuuenis\ncoactus est fortius aduersus semet ipsum gladio uti quam \naduersus hostes usus fuerat. \n",
                "5":"\n Nec minus animose A. Fuluius uir senatorii \nordinis euntem in aciem filium retraxit quam\nScaurus ex proelio fugientem increpuit: namque iuuenem \net ingenio et litteris et forma inter aequales nitentem, \nprauo consilio amicitiam Catilinae secutum inque \ncastra eius temerario impetu ruentem medio itinere \nabstractum supplicio mortis adfecit, praefatus non \nse Catilinae illum aduersus patriam, sed patriae\naduersus Catilinam genuisse. licuit, donec belli ciuilis \nrabies praeteriret, inclusum arcere: uerum illud cauti \npatris narr ar etur opus, hoc seueri refertur. \n"
            },
            "14":{
                "0":"\n Sed ut hanc incitatam et asperam\nseueritatem mitiores relati patrum mores clementiae suae \nmixtura temperent, exactae poenae concessa uenia \niungatur. \n",
                "1":"\n DE PARENTVM ADVERSVS SVSPECTOS\nLIBEROS MODERATIONE \n L. Gellius omnibus honoribus ad censuram\ndefunctus, cum grauissima crimina de filio, in nouercam \nconmissum stuprum et parricidium cogitatum,\npropemodum explorata haberet, non tamen ad uindictam \ncontinuo procucurrit, sed paene uniuerso senatu\nadhibito in consilium expositis suspicionibus defendendi \nse adulescenti potestatem fecit in spectaque\ndiligentissime causa absoluit eum cum consilii tum etiam \nsua sententia. quod si impetu irae abstractus saeuire \nfestinasset, admisisset magis scelus quam uindicasset. \n",
                "2":"\n Q. autem Hortensii, qui suis temporibus\nornamentum Romanae eloquentiae fuit, admirabilis in \nfilio patientia extitit: cum enim eo usque inpietatem \neius suspectam et nequitiam inuisam haberet, ut \nMessalam sororis suae filium heredem habiturus,\nambitus reum defendens iudicibus diceret, si illum \ndamnassent, nihil sibi praeter osculum nepotum, in \nquibus adquiesceret, superfuturum, hac scilicet\nsententia, quam etiam editae orationi inseruit, filium \npotius in tormentis animi quam in uoluptatibus\nreponens, tamen, ne naturae ordinem confunderet, non \nnepotes, sed filium heredem reliquit moderate usus \nadfectibus suis, quia et uiuus moribus eius uerum \ntestimonium et mortuus sanguini honorem debitum \nreddidit. \n",
                "3":"\n Idem fecit clari generis magnaeque dignitatis \nuir Q. Fuluius, sed in filio aliquantum taetriore: nam \ncum auxilium senatus inplorasset, ut suspectus in \nparricidio et ob id latens per triumuirum\nconquireretur ac iussu patrum conscriptorum conprehensus \nesset, non solum eum non notauit, sed etiam\ndecedens dominum omnium bonorum esse uoluit, quem \ngenuerat heredem instituens, non quem fuerat\nexpertus. \n",
                "4":"\n Magnorum uirorum clementibus actis ignoti \npatris nouae atque inusitatae rationis consilium\nadiciam. qui, cum a filio insidias necti sibi comperisset \nnec inducere in animum posset ut uerum sanguinem \nad hoc sceleris progressum crederet, seductam\nuxorem suppliciter rogauit ne se ulterius celaret, siue \nillum adulescentem subiecisset siue ex alio\nconcepisset. adseueratione deinde eius et iure iurando se \nnil tale suspicari persuasus in locum desertum filio \nperducto gladium, quem occultum secum adtulerat, \ntradidit ac iugulum feriendum praebuit, nec ueneno \nnec latrone ei ad peragendum parricidium opus esse \nadfirmans. quo facto non paulatim, sed magno\nimpetu recta cogitatio pectus iuuenis occupauit\ncontinuoque abiecto gladio 'tu uero' inquit, 'pater, uiue, \net si tam obsequens et hoc precari filio permittas, \nme quoque exupera. sed tantum quaeso, ne meus \nerga te amor eo sit tibi uilior, quod a paenitentia \noritur'. solitudinem sanguine meliorem pacatioresque \npenatibus siluas et alimentis blandius ferrum ac\nmortis oblatae quam datae uitae felicius beneficium! \n"
            },
            "15":{
                "0":"\n Commemoratis patribus, qui iniurias filiorum \npatienter exceperunt, referamus eos, qui mortes aequo \nanimo tolerarunt. \n",
                "1":"\n DE PARENTIBVS, QVI OBITVM LIBERORVM\nFORTI ANIMO TVLERVNT \n Horatius Puluillus, cum in Capitolio Ioui\noptimo maximo aedem pontifex dedicaret in ter que \nnuncupationem sollemnium uerborum postem tenens\nmortuum esse filium suum audisset, neque manum a \nposte remouit, ne tanti templi dedicationem\ninterrumperet, neque uultum a publica religione ad\npriuatum dolorem deflexit, ne patris magis quam pontificis \npartes egisse uideretur. clarum exemplum, nec\nminus tamen inlustre quod sequitur. \n",
                "2":"\n Aemilius Paulus, nunc felicissimi, nunc\nmiserrimi patris clarissima repraesentatio, ex quattuor \nfiliis formae insignis, egregiae indolis duos iure\nadoptionis in Corneliam Fabiamque gentem translatos \nsibi ipse denegauit: duos ei fortuna abstulit.\nquorum alter triumphum patris funere suo quartum \nante diem praecessit, alter in triumphali curru\nconspectus post diem tertium expirauit. itaque qui ad \ndonandos usque liberos abundauerat, in orbitate\nsubito destitutus est. quem casum quo robore animi \nsustinuerit oratione, quam de rebus a se gestis apud \npopulum habuit, hanc adiciendo clausulam nulli\nambiguum reliquit: 'cum in maximo prouentu\nfelicitatis nostrae, Quirites, timerem ne quid mali fortuna \nmoliretur, Iouem optimum maximum Iunonemque \nreginam et Mineruam precatus sum ut, si quid\naduersi populo Romano inmineret, totum in meam\ndomum conuerteretur. quapropter bene habet: annuendo \nenim uotis meis id egerunt, ut uos potius meo casu \ndoleatis quam ego uestro ingemescerem'. \n",
                "3":"\n Vno etiam nunc domestico exemplo adiecto in \nalienis luctibus orationi meae uagari permittam. Q. \nMarcius Rex, superioris Catonis in consulatu collega, \nfilium summae pietatis et magnae spei et, quae non \nparua calamitatis accessio fuit, unicum amisit,\ncumque se obitu eius subrutum et euersum uideret, ita \ndolorem altitudine consilii coercuit, ut a rogo iuuenis \nprotinus curiam peteret senatumque, quem eo die \nlege habere oportebat, conuocaret. quod nisi fortiter \nmaerorem ferre scisset, unius diei lucem inter\ncalamitosum patrem et strenuum consulem neutra in \nparte cessato officio partiri non potuisset. \n"
            },
            "16":{
                "0":"\n Princeps Atheniensium Pericles intra \nquadriduum duobus mirificis adulescentibus filiis\nspoliatus his ipsis diebus et uultu pristinum habitum \nretinente et oratione nulla ex parte infractiore\ncontionatus est. ille uero caput quoque solito more\ncoronatum gerere sustinuit, ut nihil ex uetere ritu propter \ndomesticum uulnus detraheret. non sine causa igitur \ntanti roboris animus ad Olympii Iouis cognomen \nascendit. \n",
                "1":"\n Xenophon autem, quod ad Socraticam\ndisciplinam adtinet, proximus a Platone felicis ac beatae \nfacundiae gradus, cum sollemne sacrificium\nperageret, e duobus filiis maiorem natu nomine Gryllum \napud Mantineam in proelio cecidisse cognouit: nec \nideo institutum deorum cultum omittendum putauit, \nsed tantum modo coronam deponere contentus fuit. \nquam ipsam percontatus quonam modo occidisset, \nut audi u it fortissime pugnantem interisse, capiti \nreposuit, numina, quibus sacrificabat, testatus maiorem \nse ex uirtute fiii uoluptatem quam ex morte\namaritudinem sentire. alius remouisset hostiam, abiecisset \naltaria, lacrimis respersa tura disiecisset:\nXenophontis corpus †religioni inmobile stetit et animus in \nconsilio prudentiae stabilis mansit ac dolori\nsuccumbere ipsa clade, quae nuntiata erat, tristius duxit. \n",
                "2":"\n Ne Anaxagoras quidem supprimendus est:\naudita namque morte filii 'nihil mihi' inquit\n'inexspectatum aut nouum nuntias: ego enim illum ex me \nnatum sciebam esse mortalem'. has uoces utilissimis \npraeceptis inbutas uirtus mittit. quas si quis\nefficaciter auribus receperit, non ignorabit ita liberos esse \nprocreandos, ut meminerit his a rerum natura et \naccipiendi spiritus et reddendi eodem momento\ntemporis legem dici, atque ut mori neminem solere, \nqui non uixerit, ita ne uiuere aliquem quidem posse \nqui non sit moriturus. \n"
            }
        },
        "5":{
            "0":{
                "0":"\n DE PVDICITIA \n Vnde te uirorum pariter ac feminarum\npraecipuum firmamentum, Pudicitia, inuocem? tu enim \nprisca religione consecratos Vestae focos incolis, tu \nCapitolinae Iunonis puluinaribus incubas, tu Palatii \ncolumen augustos penates sanctissimumque Iuliae \ngenialem torum adsidua statione celebras, tuo\npraesidio puerilis aetatis insignia munita sunt, tui\nnuminis respectu sincerus iuuentae flos permanet, te \ncustode matronalis stola censetur: ades igitur et\n re cognosce quae fieri ipsa uoluisti. \n",
                "1":"\n Dux Romanae pudicitiae Lucretia, cuius\nuirilis animus maligno errore fortunae muliebre corpus \nsortitus est, a Sex. Tarquinio regis Superbi filio per \nuim stuprum pati coacta, cum grauissimis uerbis\niniuriam suam in concilio necessariorum deplorasset, \nferro se, quod ueste tectum adtulerat, interemit\ncausamque tam animoso interitu imperium consulare \npro regio permutandi populo Romano praebuit. \n",
                "2":"\n Atque haec inlatam iniuriam non tulit:\nVerginius plebei generis, sed patricii uir spiritus, ne\nprobro contaminaretur domus sua, proprio sanguini non \npepercit: nam cum App. Claudius decemuir filiae \neius uirginis stuprum potestatis uiribus fretus\npertinacius expeteret, deductam in forum puellam\noccidit pudicaeque interemptor quam corruptae pater \nesse maluit. \n",
                "3":"\n Nec alio robore animi praeditus fuit Pontius \nAufidianus eques Romanus, qui, postquam conperit \nfiliae suae uirginitatem a paedagogo proditam Fannio \nSaturnino, non contentus sceleratum seruum adfecisse \nsupplicio etiam ipsam puellam necauit. ita ne\nturpes eius nuptias celebraret, acerbas exequias duxit. \n",
                "4":"\n Quid P. Maenius, quam seuerum pudicitiae \ncustodem egit! in libertum namque gratum\nadmodum sibi animaduertit, quia eum nubilis iam aetatis \nfiliae suae osculum dedisse cognouerat, cum\npraesertim non libidine, sed errore lapsus uideri posset.\nceterum amaritudine poenae teneris adhuc puellae \nsensibus castitatis disciplinam ingenerari magni\naestimauit eique tam tristi exemplo praecepit ut non\nsolum uirginitatem inlibatam, sed etiam oscula ad \nuirum sincera perferret. \n",
                "5":"\n Q. uero Fabius Maximus Seruilianus\nhonoribus, quos splendidissime gesserat, censurae\ngrauitate consummatis exegit poenas a filio dubiae\ncastitatis et punito pependit uoluntario secessu conspectum \npatriae uitando. \n",
                "6":"\n Dicerem censorium uirum nimis atrocem\nextitisse, nisi P. Atilium Philiscum in pueritia corpore \nquaestum a domino facere coactum tam seuerum \npostea patrem cernerem: filiam enim suam, quia \nstupri se crimine coinquinauerat, interemit. quam \nsanctam igitur in ciuitate nostra pudicitiam fuisse \nexistimare debemus, in qua etiam institores libidinis \ntam seueros eius uindices euasisse animaduertimus? \n",
                "7":"\n Sequitur excellentis nominis ac memorabilis \nfacti exemplum. M. Claudius Marcellus aedilis\ncurulis C. Scantinio Capitolino tribuno pl. diem ad\npopulum dixit, quod filium suum de stupro appellasset, \neoque asseuerante se cogi non posse ut adesset, quia \nsacrosanctam potestatem haberet, et ob id\ntribunicium auxilium in plorante, totum collegium\ntribunorum negauit se intercedere quo minus pudicitiae \nquaestio perageretur. citatus itaque Scantinius reus \nuno teste qui temptatus erat damnatus est. constat \niuuenem productum in rostra defixo in terram uultu \nperseueranter tacuisse uerecundoque silentio\nplurimum in ultionem suam ualuisse. \n",
                "8":"\n Metellus quoque Celer stuprosae mentis acer \npoenitor extitit Cn. Sergio Silo promissorum matri \nfamiliae nummorum gratia diem ad populum dicendo \neumque hoc uno crimine damnando: non enim factum \ntunc, sed animus in quaestionem deductus est, plusque \nuoluisse peccare nocuit quam non peccasse profuit. \n",
                "9":"\n Contionis haec, illa curiae grauitas. T.\nVeturius filius eius Veturii, qui in consulatu suo\nSamnitibus ob turpiter ictum foedus deditus fuerat, cum \npropter domesticam ruinam et graue aes alienum P. \nPlotio nexum se dare adulescentulus admodum\ncoactus esset, seruilibus ab eo uerberibus, quia stuprum \npati noluerat, adfectus querellam ad consules detulit. \na quibus hac de re certior factus senatus Plotium in \ncarcerem duci iussit: in qualicumque enim statu\npositam Romano sanguini pudicitiam tutam esse uoluit. \n",
                "10":"\n Et quid mirum, si hoc uniuersi patres\nconscripti censuerunt? C. Pescennius III uir capitalis \n C. Cornelium fortissimae militiae stipendia emeritum \nuirtutisque nomine quater honore primi pili ab\nimperatoribus donatum, quod cum ingenuo\nadulescentulo stupri commercium habuisset, publicis uinculis \nonerauit. a quo appellati tribuni, cum de stupro nihil \nnegaret, sed sponsionem se facere paratum diceret, \nquod adulescens ille palam atque aperte corpore \nquaestum factitasset, intercessionem suam\ninterponere noluerunt. itaque Cornelius in carcere mori\ncoactus est: non putarunt enim tribuni pl. rem\npublicam nostram cum fortibus uiris pacisci oportere, ut \nexternis periculis domesticas delicias emerent. \n",
                "11":"\n Libidinosi centurionis supplicium M. Laetori \nMergi tribuni militaris aeque †similis foedus exitus \nsequitur. cui Cominius tribunus pl. diem ad populum \ndixit, quod cornicularium suum stupri causa\nadpellasset. nec sustinuit eius rei con scientiam Laetorius, \nsed se ipse ante iudicii tempus fuga prius, deinde \netiam morte puniuit . naturae modum expleuerat, fato \ntamen functus uniuersae plebis sententia crimine \ninpudicitiae damnatus est. signa illum militaria,\nsacratae aquilae, et certissima Romani imperii custos, \nseuera castrorum disciplina, ad inferos usque \npersecuta est, quoniam, cuius uirtutis magister esse \ndebuerat, sanctitatis corruptor temptabat existere. \n",
                "12":"\n Hoc mouit C. Marium imperatorem tum, cum \nC. Lusium sororis suae filium, tribunum militum, a \nC. Plotio manipulari milite iure caesum\npronuntiauit, quia eum de stupro conpellare ausus fuerat. \n",
                "13":"\n Sed ut eos quoque, qui in uindicanda\npudicitia dolore suo pro publica lege usi sunt, strictim \npercurram, Sempronius Musca C. Gellium\ndeprehensum in adulterio flagellis cecidit, C. Memmius L.\nOctauium similiter deprehensum pernis contudit, Carbo \nAttienus a Vibieno, item Pontius a P. Cer en nio\ndeprehensi castrati sunt. Cn. etiam Furium Brocchum \nqui deprehenderat familiae stuprandum obiecit.\nquibus irae suae indulsisse fraudi non fuit. \n"
            },
            "1":{
                "0":"\n Atque ut domesticis externa subnectam, \nGraeca femina nomine Hippo, cum hostium classe \nesset excepta, in mare se, ut morte pudicitiam\ntueretur, abiecit. cuius corpus Erythraeo litori adpulsum \nproxima undis humus sepulturae mandatum ad hoc \ntempus tumulo contegit: sanctitatis uero gloriam \naeternae traditam memoriae Graecia laudibus su mm is celebrando cotidie florentiorem efficit. \n",
                "1":"\n Vehementius hoc, illud consideratius exemplum \npudicitiae. exercitu et copiis Gallograecorum a Cn. \nManlio consule in Olympo monte ex parte deletis ex \nparte captis, Orgiagontis reguli uxor mirae\npulchritudinis a centurione, cui custodienda tradita erat, \nstuprum pati coacta, postquam uentum est in eum \nlocum, in quem centurio misso nuntio necessarios \nmulieris pretium, quo eam redimerent, adferre\niusserat, aurum expendente centurione et in eius\npondus animo oculisque intento Gallograecis lingua\ngentis suae imperauit ut eum occiderent. interfecti \ndeinde caput abscisum manibus retinens ad coniugem \nuenit abiectoque ante pedes eius iniuriae et ultionis \nsuae ordinem exposuit. huius feminae quid aliud \nquisquam quam corpus in potestatem hostium\nuenisse dicat? nam neque animus uinci nec pudicitia \ncapi potuit. \n",
                "2":"\n Teutonorum uero coniuges Marium uictorem \norarunt ut ab eo uirginibus Vestalibus dono\nmitterentur, adfirmantes aeque se atque illas uirilis\nconcubitus expertes futuras, eaque re non impetrata \nlaqueis sibi nocte proxima spiritum eripuerunt. di \nmelius, quod hunc animum uiris earum in acie non \ndederunt: nam si mulierum suarum uirtutem imitari \nuoluissent, incerta Teutonicae uictoriae tropaea\nreddidissent. \n"
            },
            "2":{
                "0":"\n LIBERE DICTA AVT FACTA \n Libertatem autem uehementis spiritus dictis\npariter et factis testatam ut non inuitauerim, ita ultro \nuenientem non excluserim. quae inter uirtutem\nuitiumque posita, si salubri modo se temperauit, laudem, \nsi quo non debuit profudit, reprehensionem meretur. \nac uulgi sic auribus gratior quam sapientissimi\ncuiusque animo probabilior est utpote frequentius aliena \nuenia quam sua prouidentia tuta. sed quia humanae \nuitae partes persequi propositum est, nostra fide \npropria aestimatione referatur. \n",
                "1":"\n Priuerno capto interfectisque qui id oppidum \nad rebellandum incitauerant senatus indignatione \naccensus consilium agitabat quidnam sibi de reliquis \nquoque Priuernatibus esset faciendum. ancipiti\nigitur casu salus eorum fluctuabatur eodem tempore et \nuictoribus et iratis subiecta. Ceterum cum auxilium \nunicum in precibus restare animaduerterent, ingenui \net Italici sanguinis obliuisci non potuerunt: princeps \nenim eorum in curia interrogatus quam poenam\nmererentur, respondit 'quam merentur qui se dignos \nlibertate iudicant'. uerbis arma sumpserat\nexasperatosque patrum conscriptorum animos inflammauerat. \nsed Plautius consul fauens Priuernatium causae \nregressum animoso eius dicto obtulit quaesiuitque\nqualem cum eis Romani pacem habituri essent\ninpunitate donata. at is constantissimo uultu 'si bonam \ndederitis', inquit 'perpetuam, si malam, non\ndiuturnam'. qua uoce perfectum est ut uictis non\nsolum uenia, sed etiam ius et beneficium nostrae \nciuitatis daretur. \n",
                "2":"\n Sic in senatu loqui Priuernas ausus est: L. \nuero Philippus consul aduersus eundem ordinem\nlibertatem exercere non dubitauit: nam segnitiam pro \nrostris exprobrans alio sibi senatu opus esse dixit \ntantumque a paenitentia dicti afuit, ut etiam L. Crasso \nsummae dignitatis atque eloquentiae uiro id in curia \ngrauiter ferenti manum inici iuberet. ille reiecto \nlictore 'non es' inquit 'mihi, Philippe, consul, quia \nne ego quidem tibi senator sum'. \n",
                "3":"\n Quid? populum ab incursu suo libertas tutum \nreliquit? immo et similiter adgressa et aeque experta \npatientem est. Cn. Carbo tribunus pl., nuper\nsepultae Gracchanae seditionis turbulentissimus uindex \nidemque orientium ciuilium malorum fax\nardentissima, P. Africanum a Numantiae ruinis summo cum \ngloriae fulgore uenientem ab ipsa paene porta in \nrostra perductum quid de Ti. Gracchi morte, cuius \nsororem in matrimonio habebat, sentiret interrogauit, \nut auctoritate clarissimi uiri inchoato iam incendio \nmultum incrementi adiceret, quia non dubitabat quin \npropter tam artam adfinitatem aliquid pro memoria \ninterfecti necessarii miserabiliter esset locuturus. at \nis iure eum caesum uideri respondit. cui dicto cum \ncontio tribunicio furore instincta uiolenter\nsucclamasset, 'taceant' inquit 'quibus Italia nouerca est'. \norto deinde murmure 'non efficietis' ait 'ut solutos \nuerear quos alligatos adduxi'. uniuersus populus ab \nuno iterum contumeliose correptus erat—quantus \nest honos uirtutis!—et tacuit. recens ipsius\nuictoria Numantina et patris Macedonica deuictaeque\nKarthaginis auita spolia ac duorum regum Syphacis et \nPersei ante triumphales currus caten at ae ceruices \ntotius tunc fori ora clauserunt. nec timori datum est \nsilentium, sed quia beneficio Aemiliae Corneliaeque \ngentis multi metus urbis atque Italiae finiti erant, \nplebs Romana libertati Scipionis libera non fuit. \n",
                "4":"\n Quapropter minus mirari debemus, quod\namplissima Cn. Pompei auctoritas totiens cum libertate \nluctata est, nec sine magna laude, quoniam omnis \ngeneris hominum licentiae ludibrio esse quieta fronte \ntulit. Cn. Piso, cum Manilium Crispum reum ageret \neumque euidenter nocentem gratia Pompei eripi\nuideret, iuuenili impetu ac studio accusationis\nprouectus multa et grauia crimina praepotenti defensori \nobiecit. interrogatus deinde ab eo cur non se \nquoque accusaret, 'da' inquit 'praedes rei publicae te, \nsi postulatus fueris, ciuile bellum non excitaturum, \netiam te tuo prius quam de Manilii capite in \nconsilium iudices mittam'. ita eodem iudicio duos\nsustinuit reos, accusatione Manilium, libertate Pompeium, \net eorum alterum lege peregit, alterum professione, \nqua solum poterat. \n",
                "5":"\n Quid ergo? libertas sine Catone? non magis \nquam Cato sine libertate: nam cum in senatorem \nnocentem et infamem reum iudex sedisset\ntabellaeque Cn. Pompei laudationem eius continentes\nprolatae essent, procul dubio efficaces futurae pro noxio, \nsummouit eas e quaestione legem recitando, qua \ncautum erat ne senatoribus tali auxilio uti liceret. \nhuic facto persona admirationem adimit: nam quae in \nalio audacia uideretur, in Catone fiducia cognoscitur. \n",
                "6":"\n Cn. Lentulus Marcellinus consul, cum in\ncontione de Magni Pompei nimia potentia quereretur, \nadsensusque ei clara uoce uniuersus populus esset, \n'adclamate' inquit, 'adclamate, Quirites, dum licet: \niam enim uobis inpune facere non lice bi t'. pulsata \ntunc est eximii ciuis potentia hinc inuidiosa\nquerella, hinc lamentatione miserabili. \n",
                "7":"\n Cui candida fascia crus alligatum habenti\nFauonius 'non refert' inquit 'qua in parte sit corporis \ndiadema', exigui panni cauillatione regias ei uires \nexprobrans. at is neutram in partem mutato uultu \nutrumque cauit, ne aut hilari fronte libenter\nadgnoscere potentiam aut tristi iam profiteri uideretur. \neaque patientia inferioris etiam generis et fortunae \nhominibus aditum aduersus se dedit: e quorum turba \nduos retulisse abunde erit. \n",
                "8":"\n Heluius Mancia Formianus, libertini filius\nultimae senectutis, L. Libonem apud censores\naccusabat. in quo certamine cum Pompeius Magnus\nhumilitatem ei aetatemque exprobrans ab inferis illum ad \naccusandum remissum dixisset, 'non mentiris' inquit, \n'Pompei: uenio enim ab inferis, in L. Libonem \naccusator uenio. sed dum illic moror, uidi cruentum \nCn. Domitium Ahenobarbum deflentem, quod summo \ngenere natus, integerrimae uitae, amantissimus\npatriae, in ipso iuuentae flore tuo iussu esset occisus. \nuidi pari claritate conspicuum M. Brutum ferro\nlaceratum, querentem id sibi prius perfidia, deinde etiam \ncrudelitate tua accidisse. uidi Cn. Carbonem\nacerrimum pueritiae tuae bonorumque patris tui\ndefensorem in tertio consulatu catenis, quas tu ei inici \niusseras, uinctum, obtestantem se aduersus omne fas \nac nefas, cum in summo esset imperio, a te equite \nRomano trucidatum. uidi eodem habitu et quiritatu \npraetorium uirum Perpennam saeuitiam tuam\nexecrantem, omnesque eos una uoce indignantes, quod \nindemnati sub te adulescentulo carnifice occidissent'. \nobducta iam uetus tis cicatricibus bellorum ciuilium \nuastissima uulnera municipali homini, seruitutem\npaternam redolenti, effrenatae temeritatis, intolerabilis \nspiritus, inpune renouare licuit. itaque eo dem \ntempore et fortissimum erat Cn. Pompeio maledicere et \ntutissimum. sed non patitur nos hoc longiore\nquerella prosequi personae insequentis aliquanto sors \nhumilior. \n",
                "9":"\n Diphilus tragoedus, cum Apollinaribus ludis \ninter actum ad eum uersum uenisset, in quo haec \nsententia continetur, 'miseria nostra magnus est',\ndirectis in Pompeium Magnum manibus pronuntiauit, \nreuocatusque aliquotiens a populo sine ulla\ncunctatione nimiae illum et intolerabilis potentiae reum \ngestu perseueranter egit. eadem petulantia usus est \nin ea quoque parte, 'uirtutem istam ueniet tempus \ncum grauiter gemes'. \n",
                "10":"\n M. etiam Castricii libertate inflammatus\nanimus. qui, cum Placentiae magistratum gereret, Cn. \nCarbone consule iubente decretum fieri, quo sibi\nobsides a Placentinis darentur, nec summo eius imperio \nobtemperauit nec maximis uiribus cessit: atque etiam \ndicente multos se gladios habere respondit 'et ego \nannos'. obstipuerunt tot legiones tam robustas\nsenectutis reliquias intuentes. Carbonis quoque ira, \nquia materiam saeuiendi perquam exiguam\nhabebat, paruulum uitae tempus ablatura, in se ipsa\nconlapsa est. \n",
                "11":"\n Iam Serui Galbae temeritatis plena postulatio, \nqui diuum Iulium consummatis uictoriis in foro ius \ndicentem in hunc modum interpellare sustinuit: 'C. \nIuli Caesar, pro Cn. Pompeio Magno, quondam\ngenero tuo, in tertio eius consulatu pecuniam spopondi, \nquo nomine nunc appellor. quid agam? dependam?' \npalam atque aperte ei bonorum Pompei uenditionem \nexprobrando ut a tribunali summoueretur meruerat. \nsed illud ipsa mansuetudine mitius pectus aes\nalienum Pompei ex suo fisco solui iussit. \n",
                "12":"\n Age, Cascellius uir iuris ciuilis scientia\nclarus quam periculose contumax! nullius enim aut \ngratia aut auctoritate conpelli potuit ut de aliqua\nearum rerum, quas triumuiri dederant, formulam\nconponeret, hoc animi iudicio uniuersa eorum beneficia \nextra omnem ordinem legum ponens. idem cum \nmulta de temporibus Caesaris liberius loqueretur, \namicique ne id faceret monerent, duas res, quae \nhominibus amarissimae uiderentur, magnam sibi\nlicentiam praebere respondit, senectutem et orbitatem. \n"
            },
            "3":{
                "0":"\n Inserit se tantis uiris mulier alienigeni \nsanguinis, quae a Philippo rege temulento immerenter \ndamnata, prouocare se iudicium uociferata est, eoque \ninterrogante ad quem prouocaret , 'ad Philippum'\ninquit, 'sed sobrium'. excussit crapulam oscitanti ac \npraesentia animi ebrium resipiscere causaque\ndiligentius inspecta iustiorem sententiam ferre coegit. igitur \naequitatem, quam impetrare non potuerat, extorsit, \npotius praesidium a libertate quam ab innocentia \nmutuata. \n",
                "1":"\n Iam illa non solum fortis, sed etiam urbana \nlibertas. senectutis ultimae quaedam Syracusis\nomnibus Dionysii tyranni exitium propter nimiam\nmorum acerbitatem et intolerabilia onera uotis\nexpetentibus sola cotidie matutino tempore deos ut incolumis \nac sibi superstes esset orabat. quod ubi is cognouit, \nnon debitam sibi admiratus beniuolentiam arcessi ui t \neam et quid ita hoc aut quo merito suo faceret\ninterrogauit. tum illa 'certa est' inquit 'ratio propositi \nmei: puella enim, cum grauem tyrannum haberemus, \ncarere eo cupiebam. quo interfecto aliquanto taetrior \narcem occupauit. eius quoque finiri dominationem \nmagni aestimabam. tertium te superioribus\ninportuniorem habere coepimus rectorem. itaque ne, si tu \nfueris absumptus, deterior in locum tuum su ccedat, \ncaput meum pro tua salute deuoueo'. tam facetam \naudaciam Dionysius punire erubuit. \n",
                "2":"\n Inter has et Theodorum Cyrenaeum quasi\nanimosi spiritus coniugium esse potuit, uirtute par,\nfelicitate dissimile: is enim Lysimacho regi mortem \nsibi minitanti, 'enimuero' inquit 'magnifica res tibi \ncontigit, quia cantharidis uim adsecutus es'.\ncumque hoc dicto accensus cruci eum suffigi iussisset, \n'terribilis' ait 'haec sit purpuratis tuis, mea quidem \nnihil interest humi an sublime putrescam'. \n"
            },
            "4":{
                "0":"\n DE SEVERITATE \n Armet se duritia pectus necesse est, dum\nhorridae ac tristis seueritatis acta narrantur, ut omni\n miti ore cogitatione seposita rebus auditu asperis uacet: \nita enim destrictae et inexorabiles uindictae et uaria \npoenarum genera in medium procurrent, utilia\nquidem legum munimenta, sed minime in placido et \nquieto paginarum numero reponenda. \n",
                "1":"\n M. Manlius, unde Gallos depulerat, inde ipse \npraecipitatus est, quia fortiter defensam libertatem \nnefarie opprimere conatus fuerat. cuius iustae\nultionis nimirum haec praefatio fuit: 'Manlius eras mihi, \ncum praecipites agebas Senonas: postquam imitari \ncoepisti, unus factus es ex Senonibus'. huius\nsupplicio aeternae memoriae nota inserta est: propter illum \nenim lege sanciri placuit ne quis patricius in arce aut \nCapitolio habitaret, quia domum eo loci habuerat, \nubi nunc aedem Monetae uidemus. \n",
                "2":"\n Par indignatio ciuitatis aduersus Sp. Cassium \nerupit, cui plus suspicio concupitae dominationis\nnocuit quam tres magnifici consulatus ac duo\nspeciosissimi triumphi profuerunt: senatus enim populusque \nRomanus non contentus capitali eum supplicio\nadficere interempto domum superiecit, ut penatium\nquoque strage puniretur: in solo autem aedem Telluris \nfecit. itaque quod prius domicilium inpotentis uiri \nfuerat nunc religiosae seueritatis monumentum est. \n",
                "3":"\n Eadem ausum Sp. Maelium consimili exitu \npatria multauit. area uero domus eius, quo iustitia \nsupplicii notior ad posteros perueniret, Aequimeli\nappellationem traxit. quantum ergo odii aduersus hostes \nlibertatis insitum animis antiqui haberent parietum \nac tectorum, in quibus uersati fuerant, ruinis\ntestabantur. ideoque et M. Flacci et L. Saturnini\nseditiosissimorum ciuium corporibus trucidatis penates ab \nimis fundamentis eruti sunt. ceterum Flacciana area, \ncum diu † pene uacua mansisset, a Q. Catulo\nCimbricis spoliis adornata est. \n",
                "4":"\n Viguit in nostra ciuitate Ti. et C. Gracchorum \nsumma nobilitas ac spes amplissima. sed quia\nstatum ciuitatis conati erant conuellere, insepulta\ncadauera iacuerunt supremusque humanae condicionis \nhonos filiis Gracchi et nepotibus Africani defuit. \nquin etiam familiares eorum, ne quis rei publicae\ninimicis amicus esse uellet, de robore praecipitati sunt. \n",
                "5":"\n Idem sibi licere tam P. Mucius tribunus pl. \nquod senatui et populo Romano credidit, qui omnes \ncollegas suos, qui duce Sp. Cassio id egerant ut\nmagistratibus non subrogatis communis libertas in\ndubium uocaretur, uiuos cremauit. nihil profecto hac \nseueritate fidentius: unus enim tribunus eam poenam \nnouem collegis inferre ausus est, quam nouem\ntribuni ab uno collega exigere perhorruissent. \n",
                "6":"\n Libertatis adhuc custos et uindex seueritas, \nsed pro dignitate etiam ac pro disciplina aeque\ngrauis: M. enim Claudium senatus Corsis, quia turpem \ncum his pacem fecerat, de di dit. quem ab hostibus \nnon acceptum in publica custodia necari iussit, semel \nlaesa maiestate imperii quot modis irae pertinax\nuindex! factum eius rescidit, libertatem ademit,\nspiritum extinxit, corpus contumelia carceris et detestanda \nGemoniarum scalarum nota foedauit. \n Atque hic quidem senatus animaduersionem\nmeruerat: Cn. autem Cornelius Scipio Hispali filius prius \nquam mereri posset expertus est: nam cum ei\nHispania prouincia sorte obuenisset, ne illuc iret decreuit \nadiecta causa, quod recte facere nesciret. itaque\nCornelius propter uitae inhonestum actum sine ullo\nprouinciali ministerio tantum non repetundarum lege \ndamnatus est. \n Ne in C. quidem Vettieno, qui sibi sinistrae\nmanus digitos, ne bello Italico militaret, absciderat,\nseueritas senatus cessauit: publicatis enim bonis eius \nipsum aeternis uinculis puniendum censuit effecitque \nut quem honeste spiritum profundere in acie\nnoluerat, turpiter in catenis consumeret. \n",
                "7":"\n Id factum imitatus M'. Curius consul, cum\ndilectum subito edicere coactus esset et iuniorum nemo \nrespondisset, coniectis in sortem omnibus tribubus, \nPolliae, quae prima exierat, primum nomen urna \nextractum citari iussit neque eo respondente bona\nadulescentis hastae subiecit. quod ut illi nuntiatum est, \nad consulis tribunal concurrit collegiumque\ntribunorum appellauit. tunc Manius Curius praefatus non \nopus esse eo ciue rei publicae, qui parere nesciret, \net bona eius et ipsum uendidit. \n",
                "8":"\n Aeque tenax propositi L. Domitius: nam cum \nSiciliam praetor regeret et ad eum eximiae\nmagnitudinis aper allatus esset, adduci ad se pastorem, cuius \nmanu occisus erat, iussit interrogatumque qui eam \nbestiam confecisset, postquam conperit usum\nuenabulo, cruci fixit, quia ipse ad exturbanda latrocinia, \nquibus prouincia uastabatur, ne quis telum haberet \nedixerat. hoc aliquis in fine seueritatis et saeuitiae \nponendum dixerit—disputatione enim utroque flecti \npotest—: ceterum ratio publici imperii praetorem \nnimis asperum existimari non patitur. \n",
                "9":"\n Sic se in uiris puniendis seueritas exercuit, sed \nne in feminis quidem supplicio adficiendis segniorem \negit. Horatius prius proelio trium Curiatiorum,\n iterum condicione pugnae omnium Albanorum uictor, \ncum ex illa clarissima acie domum repetens sororem \nsuam uirginem Curiati sponsi mortem profusius quam \nilla aetas debebat flentem uidisset, gladio, quo patriae \nrem bene gesserat, interemit, parum pudicas ratus \nlacrimas, quae prae propero amori dabantur. quem \nhoc nomine reum apud populum actum pater\ndefendit. ita paulo propensior animus puellae ad\nmemoriam futuri uiri et fratrem ferocem uindicem et\nuindictae tam rigidum adsensorem patrem habuit. \n",
                "10":"\n Consimili seueritate senatus postea usus Sp. \nPostumio Albino Q. Marcio Philippo consulibus\nmandauit ut de his, quae sacris Bacchanalium inceste \nusae fuerant, inquirerent. a quibus cum multae \nessent damnatae, in omnes cognati intra domos\nanimaduerterunt, lateque patens opprobrii deformitas \nseueritate supplicii emendata est, quia, quantum\nruboris ciuitati nostrae mulieres turpiter se gerendo\nincusserant, tantum laudis grauiter punitae adtulerunt. \n",
                "11":"\n Publicia autem, quae Postumium Albinum \nconsulem, item Licinia, quae Claudium Asellum\nuiros suos ueneno necauerant, propinquorum decreto \nstrangulatae sunt: non enim putauerunt seuerissimi \nuiri in tam euidenti scelere longum publicae\nquaestionis tempus expectandum. itaque quarum\ninnocentium defensores fuissent, sontium mature uindices \nextiterunt. \n",
                "12":"\n Magno scelere horum seueritas ad exigendam \nuindictam concitata est, Egnati autem Meceni longe \nminore de causa, qui uxorem, quod uinum bibisset, \nfusti percussam interemit, idque factum non accusatore \ntantum, sed etiam reprehensore caruit, uno quoque \nexistimante optimo illam exemplo uiolatae\nsobrietati poenas pependisse. et sane quaecumque femina \nuini usum immoderate appetit, omnibus et\nuirtutibus ianuam claudit et delictis aperit. \n",
                "13":"\n Horridum C. quoque Sulpicii Galli maritale \nsupercilium: nam uxorem dimisit, quod eam capite \naperto foris uersatam cognouerat, abscisa sententia, \nsed tamen aliqua ratione munita: 'lex enim' inquit \n'tibi meos tantum praefinit oculos, quibus formam \ntuam adprobes. his decoris instrumenta conpara, his \nesto speciosa, horum te certiori crede notitiae.\nulterior tui conspectus superuacua inritatione arcessitus \nin suspicione et crimine haereat necesse est'. \n",
                "14":"\n Nec aliter sensit Q. Antistius Vetus\nrepudiando uxorem, quod illam in publico cum quadam \nlibertina uulgari secreto loquentem uiderat: nam, ut \nita dicam, incunabulis et nutrimentis culpae, non \nipsa conmotus culpa citeriorem delicto praebuit\nultionem, ut potius caueret iniuriam quam uindicaret. \n",
                "15":"\n Iungendus est his P. Sempronius Sophus, qui \nconiugem repudii nota adfecit, nihil aliud quam se \nignorante ludos ausam spectare. ergo, dum sic olim \nfeminis occurritur, mens earum a delictis aberat. \n"
            },
            "5":{
                "0":"\n Ceterum etsi Romana seueritatis\nexemplis totus terrarum orbis instrui potest, tamen\nexterna summatim cognosse fastidio non sit. \nLacedaemonii libros Archilochi e ciuitate sua exportari\niusserunt, quod eorum parum uerecundam ac pudicam \nlectionem arbitrabantur: noluerunt enim ea\nliberorum suorum animos imbui, ne plus moribus noceret \nquam ingeniis prodesset. itaque maximum poetam \naut certe summo proximum, quia domum sibi\ninuisam obscenis maledictis lacerauerat, carminum exilio \nmultarunt. \n",
                "1":"\n Athenienses autem Timagoran inter officium \nsalutationis Dareum regem more gentis illius\nadulatum capitali supplicio adfecerunt, unius ciuis\nhumilibus blanditiis totius urbis suae decus Persicae\ndominationi summissum grauiter ferentes. \n",
                "2":"\n Iam Cambyses inusitatae seueritatis, qui mali \ncuiusdam iudicis e corpore pellem detractam sellae \nintendi in eaque filium eius iudicaturum considere \niussit. ceterum et rex et barbarus atroci ac noua \npoena iudicis ne quis postea corrumpi iudex posset \nprouidit. \n"
            },
            "6":{
                "0":"\n GRAVITER DICTA AVT FACTA \n Magnam et bonam laudis partem in claris uiris \netiam illa uindicant, quae aut ab his dicta grauiter \naut facta pertinax memoria uiribus aeternis\nconprehendit. quorum ex abundanti copia nec parca nimis \nnec rursus auida manu quod magis desiderio\nsatisfaciat quam satietati abundet hauriamus. \n",
                "1":"\n Ciuitate nostra Cannensi clade perculsa, cum \nadmodum tenui filo suspensa rei publicae salus ex \nsociorum fide penderet, ut eorum animi ad imperium \nRomanum tuendum constantiores essent, maiori parti \nsenatus principes Latinorum in ordinem suum sublegi \nplacebat. Annius autem Campanus etiam consulem \nalterum Capua creari debere adseuerabat: sic\ncontusus et aeger Romani imperii spiritus erat. tunc \nManlius Torquatus filius eius, qui Latinos apud\nVeserim inclita pugna fuderat, quam poterat clara uoce \ndenuntiauit, si quis sociorum inter patres conscriptos \nsententiam dicere ausus esset, continuo eum\ninterempturum. hae unius minae et Romanorum\nlanguentibus animis calorem pristinum reddiderunt et Italiam \nad ius ciuitatis nobiscum exaequandum consurgere \npassae non sunt: namque ut patris armis, ita uerbis \nfilii fracta cessit. \n Par illius quoque et Manli grauitas, cui cum \nconsulatus cum omnium consensu deferretur\neumque sub excusatione aduersae ualitudinis oculorum \nrecusaret, instantibus cunctis 'alium' inquit,\n'Quirites, quaerite, ad quem hunc honorem transferatis: \nnam si me gerere eum coegeritis, nec ego mores \nuestros ferre nec uos meum imperium perpeti\npoteritis'. priuati tam ponderosa uox: quam graues fasces \nconsulis extitissent! \n",
                "2":"\n Nihilo segnior Scipionis Aemiliani aut in curia \naut in contione grauitas. qui, cum haberet consortem \ncensurae Mummium, ut nobilem, ita eneruis uitae, \npro rostris dixit se ex maiestate rei publicae omnia \ngesturum, si sibi ciues uel dedissent collegam uel \nnon dedissent. \n Idem, cum Ser. Sulpicius Galba et Aurelius\nconsules in senatu contenderent uter aduersus Viriathum \nin Hispaniam mitteretur, ac magna inter patres\nconscriptos dissensio esset, omnibus quonam eius\nsententia inclinaretur expectantibus, 'neutrum' inquit \n'mihi mitti placet, quia alter nihil habet, alteri nihil \nest satis', aeque malam licentis imperii magistram \niudicans inopiam atque auaritiam. quo dicto ut\nneuter in prouinciam mitteretur obtinuit. \n",
                "3":"\n C. uero Popilius a senatu legatus ad Antiochum \nmissus, ut bello se, quo Ptolemaeum lacessebat,\nabstineret, cum ad eum uenisset atque is prompto animo \net amicissimo uultu dexteram ei porrexisset,\ninuicem illi suam porrigere noluit, sed tabellas senatus \nconsultum continentis tradidit. quas ut legit\nAntiochus, dixit se cum amicis conlocuturum. indignatus \nPopilius, quod aliquam moram interposuisset, uirga \nsolum, quo insistebat, denotauit et 'prius' inquit \n'quam hoc circulo excedas da responsum, quod\nsenatui referam'. non legatum locutum, sed ipsam\ncuriam ante oculos positam crederes: continuo enim \nrex adfirmauit fore ne amplius de se Ptolemaeus \nquereretur, ac tum demum Popilius manum eius\ntamquam socii adprehendit. quam efficax est animi\nsermonisque abscisa grauitas! eodem momento Syriae \nregnum terruit, Aegypti texit. \n",
                "4":"\n P. autem Rutilii uerba pluris an facta aestimem \nnescio: nam utrisque aeque admirabile inest robur. \ncum amici cuiusdam iniustae rogationi resisteret, \natque is per summam indignationem dixisset 'quid \nergo mihi inquit opus est amicitia tua, si quod rogo \nnon facis?' respondit 'immo quid mihi tua, si\npropter te aliquid inhoneste facturus sum?' huic uoci \nconsentanea illa opera, quod magis ordinum\ndissensione quam ulla culpa sua reus factus nec obsoletam \nuestem induit nec insignia senatoris deposuit nec \nsupplices ad genua iudicum manus tetendit nec dixit \nquicquam splendore praeteritorum annorum\nhumilius effecitque ut periculum non inpedimentum\ngrauitatis eius esset, sed experimentum. atque etiam \ncum ei reditum in patriam Sullana uictoria praestaret, \nin exilio, ne quid aduersus leges faceret, remansit. \nquapropter felicitatis cognomen iustius quis moribus \ngrauissimi uiri quam inpotentis armis adsignauerit: \nquod quidem Sulla rapuit, Rutilius meruit. \n",
                "5":"\n M. Brutus suarum prius uirtutum quam patriae \nparentis parricida—uno enim facto et illas in\nprofundum praecipitauit et omnem nominis sui\nmemoriam inexpiabili detestatione perfudit—, ultimum \nproelium initurus negantibus quibusdam id committi \noportere 'fidenter' inquit 'in aciem descendo: hodie \nenim aut recte erit aut nihil curabo'. praesumserat \nuidelicet neque uiuere se sine uictoria neque mori \nsine securitate posse. \n"
            },
            "7":{
                "0":"\n Cuius mentio mihi subicit quod aduersus \nD. Brutum in Hispania grauiter dictum est referre: \nnam cum ei se tota paene Lusitania de di disset ac \nsola gentis eius urbs Cinginnia pertinaciter arma\nretineret, temptata redemptione propemodum uno ore \nlegatis Bruti respondit ferrum sibi a maioribus, quo \nurbem tuerentur, non aurum, quo libertatem ab\nimperatore auaro emerent, relictum. melius sine\ndubio istud nostri sanguinis homines dixissent quam \naudissent. \n",
                "1":"\n Sed illos quidem natura in haec grauitatis \nuestigia deduxit, Socrates autem Graecae doctrinae \nclarissimum columen, cum Athenis causam diceret, \ndefensionemque ei Lysias a se conpositam, qua in \niudicio uteretur, recitasset demissam et supplicem, \ninminenti procellae adcommodatam, 'aufer' inquit \n'quaeso istam: nam ego, si adduci possem ut eam in \nultima Scythiae solitudine perorarem, tum me ipse \nmorte multandum concederem'. spiritum\ncontempsit, ne careret grauitate, maluitque Socrates\nextingui quam Lysias superesse. \n",
                "2":"\n Quantus hic in sapientia, tantus in armis\nAlexander illam uocem nobiliter edidit: Dareo enim \nuno iam et altero proelio uirtutem eius experto atque \nideo et partem regni Tauro tenus monte et filiam \nin matrimonium cum decies centum milibus\ntalentum pollicente, cum Parmenion dixisset se, si\nAlexander esset, usurum ea condicione, respondit 'et \nego uterer, si Parmenion essem'. uocem duabus \nuictoriis respondentem dignamque cui tertia, sicut \neuenit, tribueretur. \n",
                "3":"\n Atque haec quidem et animi magnifici et\nprosperi status: illa uero, qua legati Lacedaemoniorum \napud patrem eius miseram fortitudinis suae \ncondicionem testati sunt, gloriosior quam optabilior:\nintolerabilibus enim oneribus ciuitatem eorum inplicanti, \nsi quid morte grauius imperare perseueraret, mortem \nse praelaturos responderunt. \n",
                "4":"\n Nec parum graue Spartani cuiusdam dictum, \nsiquidem nobilitate et sanctitate praestans, sed in \npetitione magistratus uictus maximae sibi laetitiae \nesse praedicauit, quod aliquos patria sua se\nmeliores uiros haberet. quo sermone repulsam honori\nadaequauit. \n"
            },
            "8":{
                "0":"\n DE IVSTITIA \n Tempus est iustitiae quoque sancta penetralia\nadire, in quibus semper aequi ac probi facti respectus \nreligiosa cum obseruatione uersatur et ubi studium \nuerecundiae, cupiditas rationi cedit nihilque utile, \nquod parum honestum uideri possit, ducitur. eius \nautem praecipuum et certissimum inter omnes gentes \nnostra ciuitas exemplum est. \n",
                "1":"\n Camillo consule Falerios circumsedente\nmagister ludi plurimos et nobilissimos inde pueros uelut \nam bul andi gratia eductos in castra Romanorum\nperduxit. quibus interceptis non erat dubium quin\nFalisci deposita belli gerendi pertinacia tradituri se \nnostro imperatori essent. ea re senatus censuit ut \npueri uinctum magistrum uirgis caedentes in patriam \nremitterentur. qua iustitia animi eorum sunt capti, \nquorum moenia expugnari non poterant: namque \nFalisci beneficio magis quam armis uicti portas\nRomanis aperuerunt. \n Eadem ciuitas aliquotiens rebellando \nsemperque aduersis contusa proeliis tandem se Q. Lutatio \nconsuli dedere coacta est. aduersum quam saeuire \ncupiens populus Romanus, postquam a Papirio, cuius \nmanu iubente consule uerba deditionis scripta erant, \ndoctus est Faliscos non potestati, sed fidei se\nRomanorum conmisisse, omnem iram placida mente\ndeposuit pariterque et uiribus odii, non sane facile uinci \nadsuetis, et uictoriae obsequio, quae promptissime\nlicentiam subministrat, ne iustitiae suae deesset obstitit. \n Idem, cum P. Claudius Camerinos ductu atque \nauspiciis suis captos sub hasta uendidisset, etsi\naerarium pecunia, fines agris auctos animaduertebat, \ntamen, quod parum liquida fide id gestum ab\nimperatore uidebatur, maxima cura conquisitos redemit \niisque habitandi gratia locum in Auentino adsignauit \net praedia restituit. pecuniam etiam † non ad curiam \nsed sacraria aedificanda sacrificiaque facienda tribuit \niustitiaeque promptissimo tenore effecit ut exitio suo \nlaetari possent, quia sic renati erant. \n Moenibus nostris et finitimis regionibus quae\nadhuc retuli , quod sequitur per totum terrarum \norbem manauit. Timochares Ambraciensis Fabricio \nconsuli pollicitus est se Pyrrum ueneno per filium \nsuum, qui potionibus eius praeerat, necaturum. ea \nres cum ad senatum esset delata, missis legatis\nPyrrum monuit ut aduersus huius generis insidias \ncautius se gereret, memor urbem a filio Martis conditam \narmis bella, non uenenis gerere debere. Timocharis \nautem nomen suppressit, utroque modo aequitatem \namplexus, quia nec hostem malo exemplo tollere \nneque eum, qui bene mereri paratus fuerat,\nprodere uoluit. \n",
                "2":"\n Summa iustitia in quattuor quoque tribunis pl. \neodem tempore conspecta est: nam cum L. Atratino, \nsub quo duce aciem nostram apud Verruginem a \nVolscis inclinatam cum ceteris equitibus correxerant, \ndiem ad populum L. Hortensius collega eorum\ndixisset, pro rostris iurauerunt in squalore se esse, quoad \nimperator ipsorum reus esset, futuros: non\nsustinuerunt enim egregii iuuenes, cuius armati periculum \nuulneribus et sanguine suo defenderant, eius togati \nultimum discrimen potestatis insignia retinentes\nintueri. qua iustitia mota contio actione Hortensium \ndesistere coegit: nec se eo facto, quod sequitur, \nexhibuit. \n",
                "3":"\n Cum Ti. Gracchus et C. Claudius ob nimis\nseuere gestam censuram maiorem partem ciuitatis\nexasperassent, diem iis P. Popilius tribunus pl.\nperduellionis ad populum dixit, praeter communem \nconsternationem priuata etiam ira accensus, quia\nnecessarium eius Rutilium ex publico loco parietem \ndemoliri iusserant. quo in iudicio primae classis\npermultae centuriae Claudium aperte damnabant, de \nGracchi absolutione uniuersae consentire uidebantur. \nqui clara uoce iurauit, si de collega suo grauius esset \niudicatum, in factis se paribus eandem cum illo\npoenam exilii subiturum, eaque iustitia tota illa\ntempestas ab utriusque fortunis et capite depulsa est: \nClaudium enim populus absoluit, Graccho causae \ndictionem Popilius remisit. \n",
                "4":"\n Magnam laudem et illud collegium tribunorum \ntulit, quod, cum unus ex eo L. Cotta fiducia\nsacrosanctae potestatis creditoribus suis satis facere nollet, \ndecreuit, si neque solueret pecuniam neque daret cum \nquo sponsio fieret, se appellantibus eum creditoribus \nauxilio futurum, inicum ratum maiestatem publicam \npriuatae perfidiae obtentu esse. itaque Cottam in \ntribunatu quasi in aliquo sacrario latentem tribunicia \ninde iustitia extraxit. \n",
                "5":"\n Cuius ut ad alium aeque inlustrem actum \ntransgrediar, Cn. Domitius tribunus pl. M. Scaurum \nprincipem ciuitatis in iudicium populi deuocauit, ut, \nsi fortuna aspirasset, ruina, sin minus, certe ipsa \nobtrectatione amplissimi uiri incrementum claritatis \nadprehenderet. cuius opprimendi cum summo studio \nflagraret, seruus Scauri noctu ad eum peruenit,\ninstructurum se eius accusationem multis et grauibus \ndomini criminibus promittens. erat in eodem pectore \n et inimicus et Domitius et dominus , diuersa\naestimatione nefarium indicium perpendens. iustitia\nuicit odium: continuo enim et suis auribus obseratis \net indicis ore clauso duci eum ad Scaurum iussit. \naccusatorem etiam reo suo, ne dicam diligendum, \ncerte laudandum! quem populus cum propter alias \nuirtutes tum hoc nomine libentius et consulem et \ncensorem et pontificem maximum fecit. \n",
                "6":"\n Nec aliter se L. Crassus in eodem iustitiae \nexperimento gessit. Cn. Carbonis nomen infesto \nanimo utpote inimicissimi sibi detulerat, sed tamen \nscrinium eius a seruo adlatum ad se, conplura\ncontinens, quibus facile opprimi posset, ut erat signatum \ncum seruo catenato ad eum remisit. quo pacto\nigitur inter amicos uiguisse tunc iustitiam credimus, \ncum inter accusatores quoque et reos tantum uirium \nobtinuisse uideamus? \n",
                "7":"\n Iam L. Sulla non se tam incolumem quam \nSulpicium Rufum perditum uoluit, tribunicio furore \neius sine ullo fine uexatus. ceterum cum eum\nproscriptum et in uilla latentem a seruo proditum\nconperisset, manu missum parricidam, ut fides edicti \nsui constaret, praecipitari protinus saxo Tarpeio cum \nillo scelere parto pilleo iussit, uictor alioquin\ninsolens, hoc imperio iustissimus. \n"
            },
            "9":{
                "0":"\n Verum ne alienigenae iustitiae obliti \nuideamur, Pittacus Mitylenaeus, cuius aut meritis \ntantum ciues debuerunt aut moribus crediderunt, ut \nei suis suffragiis tyrannidem deferrent, tam diu illud \nimperium sustinuit, quam diu bellum de Sigeo cum \nAtheniensibus gerendum fuit. postquam autem pax \nuictoria parta est, continuo reclamantibus\nMitylenaeis deposuit, ne dominus ciuium ultra quam rei \npublicae necessitas exegerat permaneret. atque etiam \ncum recuperati agri dimidia pars consensu omnium \nofferretur, auertit animum ab eo munere deforme \niudicans uirtutis gloriam magnitudine praedae\nminuere. \n",
                "1":"\n Alterius nunc mihi prudentia referenda est, \nut alterius repraesentari iustitia possit. cum\nsaluberrimo consilio Themistocles migrare Athenienses \nin classem coegisset Xerxeque rege et copiis eius \nGraecia pulsis ruinas patriae in pristinum habitum \nreformaret et opes clandestinis molitionibus ad\nprincipatum Graeciae capessendum nutriret, in contione \ndixit habere se rem deliberatione sua prouisam, quam \nsi fortuna ad effectum perduci passa esset, nihil \nmaius aut potentius Atheniensi populo futurum, sed \neam uulgari non oportere, postulauitque ut aliquis \nsibi, cui illam tacite exponeret, daretur. datus est \nAristides. is postquam rem cognouit, classem illum \nLacedaemoniorum, quae tota apud Gytheum\nsubducta erat, uelle incendere, ut ea consumpta\ndominatio maris ipsis cederet, processit ad ciues et\nretulit Themistoclen ut utile consilium, ita minime \niustum animo uoluere. e uestigio uniuersa contio \nquod aecum non uideretur ne expedire quidem\nproclamauit ac protinus Themistoclen incepto iussit\ndesistere. \n",
                "2":"\n Nihil illis etiam iustitiae exemplis fortius. \nZaleucus urbe Locrensium a se saluberrimis atque \nutilissimis legibus munita, cum filius eius adulteri \ncrimine damnatus secundum ius ab ipso constitutum \nutroque oculo carere deberet, ac tota ciuitas in\nhonorem patris necessitatem poenae adulescentulo\nremitteret, aliquamdiu repugnauit. ad ultimum populi \nprecibus euictus suo prius, deinde filii oculo eruto \nusum uidendi utrisque reliquit. ita debitum supplicii \nmodum legi reddidit, aequitatis admirabili\ntemperamento se inter misericordem patrem et iustum\nlegislatorem partitus. \n",
                "3":"\n Sed aliquanto Charondae Thurii praefractior \net abscisior iustitia. ad uim et cruorem usque\nseditiosas contiones ciuium pacauerat lege cauendo ut, \nsi quis eas cum ferro intrasset, continuo\ninterficeretur. interiecto deinde tempore e longinquo rure \ngladio cinctus domum repetens, subito indicta\ncontione sic ut erat in eam processit, ab eoque, qui \nproxime constiterat, solutae a se legis suae\nadmonitus 'idem' inquit 'ego illam sanciam' ac protinus \nferro, quod habebat, destricto incubuit, cumque\nliceret culpam uel dissimulare uel errore defendere, \npoenam tamen repraesentare maluit, ne qua fraus \niustitiae fieret. \n"
            },
            "10":{
                "0":"\n DE FIDE PVBLICA \n Cuius imagine ante oculos posita uenerabile fidei \nnumen dexteram suam, certissimum salutis humanae \npignus, ostentat. quam semper in nostra ciuitate \nuiguisse et omnes gentes senserunt et nos paucis \nexemplis recognoscamus. \n",
                "1":"\n Cum Ptolomaeus rex tutorem populum\nRomanum filio reliquisset, senatus M. Aemilium \nLepidum pontificem maximum, bis consulem, ad pueri \ntutelam gerendam Alexandriam misit, amplissimique \net integerrimi uiri sanctitatem rei publicae usibus et \nsacris operatam externae procurationi uacare uoluit, \nne fides ciuitatis nostrae frustra petita existimaretur. \ncuius beneficio regia incunabula conseruata pariter \nac decorata incertum Ptolomaeo reddiderunt patrisne \nfortuna magis an tutorum maiestate gloriari deberet. \n",
                "2":"\n Speciosa illa quoque Romana fides. ingenti \nPoenorum classe circa Siciliam deuicta duces eius \nfractis animis consilia petendae pacis agitabant.\nquorum Hamilcar ire se ad consules negabat audere, ne \neodem modo catenae sibi inicerentur, quo ab ipsis \nCornelio Asinae consuli fuerant iniectae. Hanno \nautem, certior Romani animi aestimator, nihil tale \ntimendum ratus maxima cum fiducia ad conloquium \neorum tetendit. apud quos cum de fine belli ageret, \net tribunus militum ei dixisset posse illi merito\neuenire quod Cornelio accidisset, uterque consul\ntribuno tacere iusso 'isto te' inquit 'metu, Hanno, fides \nciuitatis nostrae liberat'. claros illos fecerat tantum \nhostium ducem uincire potuisse, sed multo clariores \nfecit noluisse. \n",
                "3":"\n Aduersus eosdem hostes parem fidem in iure \nlegationis tuendo patres conscripti exhibuere: M. \nenim Aemilio Lepido, L. Flaminio consulibus L.\nMinucium et L. Manlium Karthaginiensium legatis, quia \nmanus his attulerant, per fetiales a M. Claudio\npraetore dedendos curauerunt. se tunc senatus, non eos, \nquibus hoc praestabatur, aspexit. \n",
                "4":"\n Cuius exemplum superior Africanus secutus, \ncum onustam multis et inlustribus Karthaginiensium \nuiris nauem in suam potestatem redegisset,\ninuiolatam dimisit, quia se legatos ad eum missos dicebant, \ntametsi manifestum erat illos uitandi praesentis\npericuli gratia falsum legationis nomen amplecti, ut \nRomani imperatoris potius decepta fides quam frustra \nimplorata iudicaretur. \n",
                "5":"\n Repraesentemus etiam illud senatus nullo modo \npraetermittendum opus. legatos ab urbe Apollonia \nRomam missos Q. Fabius, Cn. Apronius aedili cii \norta contentione pulsauerunt. quod ubi conperit, \ncontinuo eos per fetiales legatis de di dit\nquaestoremque cum his Brundisium ire iussit, ne quam in\nitinere a cognatis deditorum iniuriam acciperent. illam \ncuriam mortalium quis concilium ac non Fidei\ntemplum dixerit? quam ut ciuitas nostra semper\nbenignam praestitit, ita in sociorum quoque animis \nconstantem recognouit. \n"
            },
            "11":{
                "0":"\n Post duorum in Hispania Scipionum\ntotidemque Romani sanguinis exercituum miserabilem \nstragem Saguntini uictricibus Hannibalis armis\nintra moenia urbis suae conpulsi, cum vim Punicam \nulterius nequirent arcere, collatis in forum quae\nunicuique erant carissima atque undique circumdatis \naccensisque ignis nutrimentis, ne a societate nostra \ndesciscerent, publico et communi rogo semet ipsi \nsuperiecerunt. crediderim tunc ipsam Fidem humana \nnegotia speculantem maestum gessisse uultum,\nperseuerantissimum sui cultum iniquae fortunae iudicio \ntam acerbo exitu damnatum cernentem. \n",
                "1":"\n Idem praestando Petelini eundem laudis\nhonorem meruerunt. ab Hannibale, quia deficere nostra \namicitia noluerant, obsessi legatos ad senatum\nauxilium inplorantes miserunt. quibus propter recentem \nCannensem cladem succurri non potuit. ceterum \npermissum est uti facerent quod utilissimum\nincolumitati ipsorum uideretur. liberum ergo erat\nKarthaginiensium gratiam amplecti. illi tamen feminis \nomnique aetate inbelli urbe egesta, quo diutius\narmati famem traherent, pertinacissime in muris\nconstiterunt, expirauitque prius eorum tota ciuitas quam \nulla ex parte respectum Romanae societatis deposuit. \nitaque Hannibali non Peteliam, sed fidum Peteliae \nsepulcrum capere contigit. \n"
            },
            "12":{
                "0":"\n DE FIDE VXORVM ERGA VIROS \n Atque ut uxoriam quoque fidem attingamus, \nTertia Aemilia, Africani prioris uxor, mater\nCorneliae Gracchorum, tantae fuit comitatis et patientiae, \nut, cum sciret uiro suo ancillulam ex suis gratam \nesse, dissimulauerit, ne domitorem orbis Africanum \nfemina † magnum uirum inpatientiae reum ageret, \ntantumque a uindicta mens eius afuit, ut post \nmortem Africani manu missam ancillam in matrimonium \nliberto suo daret. \n",
                "1":"\n Q. Lucretium proscriptum a triumuiris uxor \nTuria inter cameram et tectum cubiculi abditum \nuna conscia ancillula ab inminente exitio non sine \nmagno periculo suo tutum praestitit singularique \nfide id egit, ut, cum ceteri proscripti in alienis et \nhostilibus regionibus per summos corporis et animi \ncruciatus uix euaderent, ille in cubiculo et in\nconiugis sinu salutem retineret. \n",
                "2":"\n Sulpicia autem, cum a matre Iulia\ndiligentissime custodiretur, ne Lentulum Cruscellionem,\nuirum suum proscriptum a triumuiris in Siciliam\npersequeretur, nihilo minus famulari ueste sumpta cum \nduabus ancillis totidemque seruis ad eum\nclandestina fuga peruenit nec recusauit se ipsam\nproscribere, ut ei fides sua in coniuge proscripto constaret. \n"
            },
            "13":{
                "0":"\n DE FIDE SERVORVM \n Restat ut seruorum etiam erga dominos quo\nminus expectatam hoc laudabiliorem fidem referamus. \n",
                "1":"\n M. Antonius auorum nostrorum temporibus \nclarissimus orator incesti reus agebatur. cuius in \niudicio accusatores seruum in quaestionem\nperseuerantissime postulabant, quod ab eo, cum ad stuprum \nirent, lanternam praelatam contenderent. erat autem \nis etiam tum inberbis et stabat in corona \nuidebatque rem ad suos cruciatus pertinere, nec tamen eos \nfugitauit. ille uero, ut domum quoque uentum est, \nAntonium hoc nomine uehementius confusum et\nsollicitum ultro est hortatus ut se iudicibus\ntorquendum traderet, adfirmans nullum ore suo uerbum\nexiturum, quo causa eius laederetur, ac promissi fidem \nmira patientia praestitit: plurimis etenim laceratus \nuerberibus eculeoque inpositus, candentibus etiam \nlamminis ustus omnem uim accusationis custodita \nrei salute subuertit. argui fortuna merito potest, \nquod tam pium et tam fortem spiritum seruili\nnomine inclusit. \n",
                "2":"\n Consulem autem C. Marium Praenestinae\nobsidionis miserabilem exitum sortitum, cuniculi\nlatebris frustra euadere conatum leuique uulnere a\nTelesino, cum quo conmori destinauerat, perstrictum \nseruus suus, ut Sullanae crudelitatis expertem\nfaceret, gladio traiectum interemit, cum magna praemia \nsibi proposita uideret, si eum uictoribus tradidisset. \ncuius dexterae tam opportunum ministerium nihil \neorum pietati cedit, a quibus salus dominorum\nprotecta est, quia eo tempore Mario non uita, sed mors \nin beneficio reposita erat. \n",
                "3":"\n Aeque inlustre quod sequitur. C. Gracchus, \nne in potestatem inimicorum perueniret, Philocrati \nseruo suo ceruices incidendas praebuit. quas cum \nceleri ictu abscidisset, gladium cruore domini \nmanantem per sua egit praecordia. Euporum alii hunc \nuocitatum existimant: ego de nomine nihil disputo, \nfamularis tantum modo fidei robur admiror. cuius \nsi praesentiam animi generosus iuuenis imitatus\nforet, suo, non serui beneficio inminentia supplicia \nuitasset: nunc conmisit ut Philocratis quam Gracchi \ncadauer speciosius iaceret. \n",
                "4":"\n Alia nobilitas, alius furor, sed fidei par\nexemplum. Pindarus C. Cassium Philippensi proelio \nuictum, nuper ab eo manu missus, iussu ipsius\nobtruncatum insultationi hostium subtraxit seque e \nconspectu hominum uoluntaria morte abstulit ita, \nut ne corpus quidem eius absumpti inueniretur. quis \ndeorum grauissimi sceleris ultor illam dexteram, quae \nin necem patriae parentis exarserat, tanto torpore \ninligauit, ut se tremibunda Pindari genibus\nsummitteret, ne publici parricidii quas merebatur poenas \narbitrio piae uictoriae exsolueret? tu profecto tunc, \ndiue Iuli, caelestibus tuis uulneribus debitam exegisti \nuindictam, perfidum erga te caput sordidi auxilii \nsupplex fieri cogendo, eo animi aestu conpulsum, \nut neque retinere uitam uellet neque finire sua manu \nauderet. \n",
                "5":"\n Adiunxit se his cladibus C. Plotius Plancus \nMunatii Planci consularis et censorii frater. qui, \ncum a triumuiris proscriptus in regione Salernitana \nlateret, delicatiore uitae genere et odore unguenti \noccultam salutis custodiam detexit: istis enim\nuestigiis eorum, qui miseros persequebantur, sagax\ninducta cura abditum fugae eius cubile odorata est. a \nquibus conprehensi serui latentis multumque ac diu \ntorti negabant se scire ubi dominus esset. non\nsustinuit deinde Plancus tam fideles tamque boni\nexempli seruos ulterius cruciari, sed processit in\nmedium iugulumque gladiis militum obiecit. quod\ncertamen mutuae beniuolentiae arduum dinosci facit \nutrum dignior dominus fuerit, qui tam constantem \nseruorum fidem experiretur, an serui, qui tam iusta \ndomini misericordia quaestionis saeuitia liberarentur. \n",
                "6":"\n Quid Vrbini Panapionis seruus, quam\nadmirabilis fidei! cum ad dominum proscriptum\noccidendum domesticorum indicio certiores factos milites in \nReatinam uillam uenisse cognosset, conmutata cum \neo ueste, permutato etiam anulo illum postico clam \nemisit, se autem in cubiculum ac lectulum recepit \net ut Panapionem occidi passus est. breuis huius \nfacti narratio, sed non parua materia laudationis: \nnam si quis ante oculos ponere uelit subitum\nmilitum adcursum, conuulsa ianuae claustra, minacem \nuocem, truces uultus, fulgentia arma, rem uera\naestimatione prosequetur, nec quam cito dicitur aliquem \npro alio mori uoluisse, tam id ex facili etiam fieri \npotuisse arbitrabitur. Panapio autem quantum seruo \ndeberet amplum ei faciendo monumentum ac\ntestimonium pietatis grato titulo reddendo confessus est. \n",
                "7":"\n Contentus essem huius exemplis generis, nisi \nunum me a dicere admiratio facti cogeret. Antius \nRestio proscriptus a triumuiris, cum omnes \ndomesticos circa rapinam et praedam occupatos uideret, \nquam maxime poterat dissimulata fuga se penatibus \nsuis intempesta nocte subduxit. cuius furtiuum\negressum seruos ab eo uinculorum poena coercitus\ninexpiabilique litterarum nota per summam oris\ncontumeliam inustus curiosis speculatus oculis ac uestigia \nhuc atque illuc errantia beniuolo studio subsecutus \nlateri uoluntarius comes adrepsit. quo quidem tam \nexquisito tamque ancipiti officio perfectissimum\n in expectatae pietatis cumulum expleuerat: his enim, \nquorum felicior in domo status fuerat, lucro intentis \nipse, nihil quam umbra et imago suppliciorum\nsuorum, maximum esse emolumentum eius, a quo tam \ngrauiter punitus erat, salutem iudicauit, cumque\nabunde foret iram remittere, adiecit etiam caritatem. \nnec hactenus beniuolentia processit, sed in eo\nconseruando mira quoque arte usus est: nam ut sensit \ncupidos sanguinis milites superuenire, amoto domino \nrogum extruxit eique egentem a se conprehensum et \noccisum senem superiecit. interrogantibus deinde \nmilitibus ubinam esset Antius manum rogo\nintentans ibi illum datis sibi crudelitatis piaculis uri\nrespondit. quia ueri similia loquebatur, habita est \nuoci fides. quo euenit ut Antius tutam quaerendae \nincolumitatis occasionem adsequeretur. \n"
            },
            "14":{
                "0":"\n DE MVTATIONE MORVM AVT\nFORTVNAE \n Multum animis hominum et fiduciae adicere et \nsollicitudinis detrahere potest morum ac fortunae \nin claris uiris recognita mutatio, siue nostros status \nsiue proximorum ingenia contemplemur: nam cum \naliorum fortunas spectando ex condicione abiecta \natque contempta emersisse claritatem uideamus, quid \naberit quin et ipsi meliora de nobis semper\ncogitemus, memores stultum esse perpetuae infelicitatis \nse praedamnare spemque, quae etiam incerta recte \nfouetur, interdum certam in desperationem\nconuertere?",
                "1":"\n Manlius Torquatus adeo hebetis atque obtunsi \ncordis inter initia iuuentae existimatus, ut a patre \nL. Manlio amplissimo uiro, quia et domesticis et \nrei publicae usibus inutilis uidebatur, rus relegatus \nagresti opere fatigaretur, postmodum patrem reum \niudiciali periculo liberauit, filium uictorem, quod \naduersus imperium suum cum hoste manum\nconseruerat, securi percussit, patriam Latino tumultu\nfessam speciosissimo triumpho recreauit, in hoc, credo, \n ne fortunae nubilo adulescentiae contemptu\nperfusus, quo senectutis eius decus lucidius enitesceret. \n",
                "2":"\n Scipio autem Africanus superior, quem di \nimmortales nasci uoluerunt, ut esset in quo uirtus \nse per omnes numeros hominibus efficaciter\nostenderet, solutioris uitae primos adulescentiae annos \negisse fertur, remotos quidem a luxuriae crimine, \nsed tamen Punicis tropaeis, deuictae Karthaginis \nceruicibus inposito iugo teneriores. \n",
                "3":"\n C. quoque Valerius Flaccus secundi Punici \nbelli temporibus luxu perditam adulescentiam\ninchoauit. ceterum a P. Licinio pontifice maximo\nflamen factus, quo facilius a uitiis recederet, ad curam \nsacrorum et caerimoniarum conuerso animo, usus \nduce frugalitatis religione, quantum prius luxuriae \nfuerat exemplum, tantum postea modestiae et\nsanctitatis specimen euasit. \n",
                "4":"\n Nihil Q. Fabio Maximo, qui Gallica uictoria \ncognomen Allobrogi ci sibimet ac posteris peperit, \nadulescente magis infame, nihil eodem sene ornatius \naut speciosius illo saeculo nostra ciuitas habuit. \n",
                "5":"\n Quis ignorat Q. Catuli auctoritatem in\nmaximo clarissimorum uirorum prouentu excelsum\ngradum obtinuisse? cuius si superior aetas reuoluatur, \nmulti lusus, multae deliciae reperiantur. quae\nquidem ei inpedimento non fuerunt quo minus patriae \nprinceps existeret, nomenque eius in Capitolino\nfastigio fulgeret ac uirtute ciuile bellum ingenti motu \noriens sepeliret. \n",
                "6":"\n L. uero Sulla usque ad quaesturae suae\ncomitia uitam libidine, uino, ludicrae artis amore\ninquinatam perduxit. quapropter C. Marius consul \nmoleste tulisse traditur, quod sibi asperrimum in \nAfrica bellum gerenti tam delicatus quaestor sorte \nobuenisset. eiusdem uirtus quasi perruptis et\ndisiectis nequitiae, qua obsidebatur, claustris catenas \nIugurthae manibus iniecit, Mitridatem conpescuit, \nsocialis belli fluctus repressit, Cinnae dominationem \nfregit eumque, qui se in Africa quaestorem\nfastidierat, ipsam illam prouinciam proscriptum et exulem \npetere coegit. quae tam diuersa tamque inter se \ncontraria si quis apud animum suum attentiore\nconparatione expendere uelit, duos in uno homine Sullas \nfuisse crediderit, turpem adulescentulum et uirum, \ndicerem fortem, nisi ipse se felicem appellari\nmaluisset. \n",
                "7":"\n Atque ut nobilitati, beneficio paenitentiae se \nipsam admonitae respicere, altiora modo suo sperare \nausos subtexamus, T. Aufidius, cum Asiatici publici \nexiguam admodum particulam habuisset, postea\ntotam Asiam proconsulari imperio obtinuit. nec\nindignati sunt socii eius parere fascibus, quem aliena \ntribunalia adulantem uiderant. gessit etiam se\nintegerrime atque splendidissime. quo quidem modo \ndemonstrauit pristinum quaestum suum fortunae, \npraesens uero dignitatis incrementum moribus ipsius \ninputari debere. \n",
                "8":"\n At P. Rupilius non publicanum in Sicilia egit, \nsed operas publicanis dedit. idem ultimam inopiam \nsuam auctorato sociis officio sustentauit. ab hoc \npostmodum consule leges uniuersi Siculi acceperunt \nacerbissimoque praedonum ac fugitiuorum bello \nliberati sunt. portus ipsos, si quis modo mutis rebus \ninest sensus, tantam in eodem homine uarietatem \nstatus admiratos arbitror: quem enim diurnas\ncapturas exigentem animaduerterant, eundem iura dantem \nclassesque et exercitus regentem uiderunt. \n",
                "9":"\n Huic tanto incremento maius adiciam. Asculo \ncapto Cn. Pompei us Magni pater P. Ventidium aetate \n in puberem in triumpho suo populi oculis subiecit. \nhic est Ventidius, qui postea Romae ex Parthis et \nper Parthos de Crassi manibus in hostili solo\nmiserabiliter iacentibus triumphum duxit. ita qui\ncaptiuus carcerem exhorruerat, uictor Capitolium\nfelicitate celebrauit. in eodem etiam illud eximium, quod \neodem anno praetor et consul est factus. \n",
                "10":"\n Casuum nunc contemplemur uarietatem. L. \nLentulus consularis lege Caecilia repetundarum\ncrimine oppressus censor cum L. Censorino creatus est. \nquem quidem fortuna inter ornamenta et dedecora \nalterna uice uersauit, consulatu illius damnationem, \ndamnationi censuram subiciendo et neque bonis eum \nperpetuis frui neque malis aeternis ingemescere\npatiendo. \n",
                "11":"\n Isdem uiribus uti uoluit in Cn. Cornelio \nScipione Asina. qui consul a Poenis apud Liparas \ncaptus, cum belli iure omnia perdidisset, laetiore \nsubinde uultu eius adiutus cuncta recuperauit,\nconsul etiam iterum creatus est. quis crederet illum a \n xii securibus ad Karthaginiensium peruenturum \ncatenas? quis rursus existimaret a Punicis uinculis ad \nsummi imperii peruenturum insignia? sed tamen ex \nconsule captiuus et ex captiuo consul est factus. \n",
                "12":"\n Quid, Crasso nonne pecuniae magnitudo\nlocupletis nomen dedit? sed eidem postea inopia\nturpem decoctoris appellationem inussit, siquidem bona \neius a creditoribus, quia solidum praestare non\npoterat, uenierunt. † itaque qui amara suggillatione \nnon caruit, cum egens ambularet, Diues ab\noccurrentibus salutabatur. \n",
                "13":"\n Crassum casus acerbitate Q. Caepio\npraecucurrit: is namque praeturae splendore, triumphi \nclaritate, consulatus decore, maximi pontificis\nsacerdotio ut senatus patronus diceretur adsecutus in \npublicis uinculis spiritum deposuit, corpusque eius \nfunestis carnificis manibus laceratum in scalis\nGemoniis iacens magno cum horrore totius fori Romani \nconspectum est. \n",
                "14":"\n Iam C. Marius † maximae fortunae\nluctatione: omnes enim eius impetus qua corporis qua \nanimi robore fortissime sustinuit. Arpinatibus\nhonoribus iudicatus inferior quaesturam Romae petere \nausus est. patientia deinde repulsarum inrupit\nmagis in curiam quam uenit. in tribunatus quoque et \naedilitatis petitione consimilem campi notam\nexpertus praeturae candidatus supremo in loco adhaesit, \nquem tamen non sine periculo obtinuit: ambitus \nenim accusatus uix atque aegre absolutionem ab \niudicibus impetrauit. ex illo Mario tam humili\nArpini, tam ignobili Romae, tam fastidiendo candidato \nille Marius euasit, qui Africam subegit, qui\nIugurtham regem ante currum egit, qui Teutonorum\nCimbrorumque exercitus deleuit, cuius bina tropaea in \nurbe spectantur, cuius septem in fastis consulatus \nleguntur, cui post exilium consulem creari\nproscriptoque facere proscriptionem contigit. quid huius \ncondicione inconstantius aut mutabilius? quem si \ninter miseros posueris, miserrimus, si inter felices, \nfelicissimus reperietur. \n",
                "15":"\n C. autem Caesar, cuius uirtutes aditum sibi \nin caelum struxerunt, inter primae iuuentae initia \npriuatus Asiam petens, a maritimis praedonibus circa \ninsulam Pharmacusam exceptus L se talentis\nredemit. parua igitur summa clarissimum mundi sidus \nin piratico myoparone rependi fortuna uoluit. quid \nest ergo quod amplius de ea queramur, si ne\nconsortibus quidem diuinitatis suae parcit? sed caeleste \nnumen se ab iniuria uindicauit: continuo enim\ncaptos praedones crucibus adfixit. \n"
            },
            "15":{
                "0":"\n Adtento studio nostra commemorauimus: \nremissiore nunc animo aliena narrentur. perditae \nluxuriae Athenis adulescens Polemo, neque \ninlecebris eius tantum modo, sed etiam ipsa infamia\ngaudens, cum e conuiuio non post occasum solis, sed \npost ortum surrexisset domumque rediens Xenocratis \nphilosophi patentem ianuam uidisset, uino grauis, \nunguentis delibutus, sertis capite redimito, perlucida \nueste amictus refertam turba doctorum hominum \nscholam eius intrauit. nec contentus tam deformi \nintroitu consedit etiam, ut clarissimum eloquium et \nprudentissima praecepta temulentiae lasciuiis\neleuaret. orta deinde, ut par erat, omnium indignatione \nXenocrates uultum in eodem habitu continuit\nomissaque re, quam disserebat, de modestia ac\ntemperantia loqui coepit. cuius grauitate sermonis\nresipiscere coactus Polemo primum coronam capite\ndetractam proiecit, paulo post brachium intra pallium \nreduxit, procedente tempore oris conuiualis\nhilaritatem deposuit, ad ultimum totam luxuriam exuit \nuniusque orationis saluberrima medicina sanatus ex \ninfami ganeone maximus philosophus euasit.\nperegrinatus est huius animus in nequitia, non habitauit. \n",
                "1":"\n Piget Themistoclis adulescentiam adtingere, \nsiue patrem aspiciam abdicationis iniungentem\nnotam, siue matrem suspendio finire uitam propter \nfili turpitudinem coactam, cum omnium postea Grai \nsanguinis uirorum clarissimus extiterit mediumque \nEuropae et Asiae uel spei uel desperationis pignus \nfuerit: haec enim eum salutis suae patronum habuit, \nilla uadem uictoriae adsumpsit. \n",
                "2":"\n Cimonis uero incunabula opinione stultitiae \nfuerunt referta: eiusdem adulti imperia salutaria \nAthenienses senserunt. itaque coegit eos stuporis \nsemet ipsos damnare, qui eum stolidum crediderant. \n",
                "3":"\n Nam Alcibiaden quasi duae fortunae partitae \nsunt, altera, quae ei nobilitatem eximiam,\nabundantes diuitias, formam praestantissimam, fauorem\nciuium propensum, summa imperia, praecipuas\npotentiae uires, flagrantissimum ingenium adsignaret, \naltera, quae damnationem, exilium, uenditionem \nbonorum, inopiam, odium patriae, uiolentam mortem \ninfligeret: nec aut haec aut illa uniuersa, sed uarie \nperplexa, freto atque aestui similia. \n",
                "4":"\n Ad inuidiam usque Polycratis Samiorum\ntyranni abundantissimis bonis conspicuus uitae fulgor \nexcessit, nec sine causa: omnes enim conatus eius \nplacido excipiebantur itinere, spes certum cupitae \nrei fructum adprehendebant, uota nuncupabantur \nsimul et soluebantur, uelle ac posse in aequo\npositum erat. semel dumtaxat uultum mutauit, perquam \nbreui tristitiae salebra succussum, tunc cum\nadmodum gratum sibi anulum de industria in profundum, \nne omnis incommodi expers esset, abiecit. quem \ntamen continuo recuperauit capto pisce, qui eum \ndeuorauerat. sed hunc, cuius felicitas semper plenis \nuelis prosperum cursum tenuit, Orontes Darii regis \npraefectus in excelsissimo Mycalensis montis uertice \ncruci adfixit, e qua putres eius artus et tabido cruore \nmanantia membra atque illam laeuam, cui Neptunus \nanulum piscatoris manu restituerat, situ marcidam \nSamos, amara seruitute aliquamdiu pressa, liberis \nac laetis oculis aspexit. \n",
                "5":"\n Dionysius autem, cum hereditatis nomine a \npatre Syracusanorum ac paene totius Siciliae\ntyrannidem accepisset, maximarum opum dominus,\nexercituum dux, rector classium, equitatuum potens, \npropter inopiam litteras puerulos Corinthi docuit \neodemque tempore tanta mutatione maiores natu ne \nquis nimis fortunae crederet magister ludi factus ex \ntyranno monuit. \n",
                "6":"\n Sequitur hunc Syphax rex, consimilem\nfortunae iniquitatem expertus, quem amicum hinc Roma \nper Scipionem, illinc Karthago per Hasdrubalem \nultro petitum ad penates deos eius uenerat. ceterum \neo claritatis euectus, ut ualidissimorum populorum \ntantum non arbiter uictoriae existeret, parui\ntemporis interiecta mora catenatus a Laelio legato ad\nScipionem imperatorem pertractus est, cuiusque\ndexteram regio insidens solio adroganti manu attigerat, \neius genibus supplex procubuit. \n Caduca nimirum et fragilia puerilibusque\nconsentanea crepundiis sunt ista, quae uires atque opes \nhumanae uocantur. adfluunt subito, repente\ndilabuntur, nullo in loco, nulla in persona stabilibus \nnixa radicibus consistunt, sed incertissimo flatu\nfortunae huc atque illuc acta quos sublime extulerunt \ninprouiso recussu destitutos profundo cladium\nmiserabiliter inmergunt. itaque neque existimari neque \ndici debent bona, quae, ut inflictorum malorum\namaritudine desiderium sui duplicent, \n"
            }
        },
        "6":{
            "0":{
                "0":"\n DE FELICITATE \n Volubilis fortunae conplura exempla retulimus, \nconstanter propitiae admodum pauca narrari possunt. \nquo patet eam aduersas res cupido animo infligere, \nsecundas parco tribuere. eadem, ubi malignitatis \nobliuisci sibi imperauit, non solum plurima ac\nmaxima, sed etiam perpetua bona congerit. \n",
                "1":"\n Videamus ergo quot gradibus beneficiorum \nQ. Metellum a primo originis die ad ultimum usque \nfati tempus numquam cessante indulgentia ad\nsummum beatae uitae cumulum perduxerit. nasci eum \nin urbe terrarum principe uoluit, parentes ei\nnobilissimos dedit, adiecit animi rarissimas dotes et\ncorporis uires, ut sufficere laboribus posset, uxorem \npudicitia et fecunditate conspicuam conciliauit,\nconsulatus decus, imperatoriam potestatem, speciosissimi \ntriumphi praetextum largita est, fecit ut eodem \ntempore tres filios consulares, unum etiam\ncensorium et triumphalem, quartum praetorium uideret, \nutque tres filias nuptum daret earumque subolem \nsinu suo exciperet. tot partus, tot incunabula, tot \nuiriles togae, tam multae nuptiales faces, honorum, \nimperiorum, omnis denique gratulationis summa \nabundantia, cum interim nullum funus, nullus\ngemitus, nulla causa tristitiae. caelum contemplare, \nuix tamen ibi talem statum reperies, quoniam\nquidem luctus et dolores deorum quoque pectoribus a \nmaximis uatibus adsignari uidemus. hunc uitae \nactum eius consentaneus finis excepit: namque\nMetellum ultimae senectutis spatio defunctum lenique \ngenere mortis inter oscula conplexusque\ncarissimorum pignorum extinctum filii et generi humeris suis \nper urbem latum rogo inposuerunt. \n",
                "2":"\n Clara haec felicitas: obscurior illa, sed †\ndiuino splendori praeposita: cum enim Gyges regno \nLydiae armis et diuitiis abundantissimo inflatus \nanimo Apollinem Pythium sciscitatum uenisset an \naliquis mortalium se esset felicior, deus ex abdito \nsacrarii specu uoce missa Aglaum Psophidium ei \npraetulit. is erat Arcadum pauperrimus, sed aetate \niam senior terminos agelli sui numquam excesserat, \nparuuli ruris fructibus uoluptatibus contentus. uerum \nprofecto beatae uitae finem Apollo non adumbratum \noraculi sagacitate conplexus est. quocirca insolenter \nfulgore fortunae suae glorianti respondit magis se \nprobare securitate ridens tugurium quam tristem \ncuris et sollicitudinibus aulam, paucasque glebas \npauoris expertes quam pinguissima Lydiae arua metu \nreferta, et unum aut alterum iugum boum facilis \ntutelae quam exercitus et arma et equitatum\nuoracibus inpensis onerosum, et usus necessarii\nhorreolum nulli nimis adpetendum quam thesauros\nomnium insidiis et cupiditatibus expositos. ita Gyges, \ndum adstipulatorem uanae opinionis deum habere \nconcupiscit, ubinam solida et sincera esset felicitas \ndidicit. \n"
            },
            "1":{
                "0":"\n SAPIENTER DICTA AVT FACTA \n Nunc id genus felicitatis explicabo, quod totum \nin habitu animi nec uotis petitum, sed in\npectoribus sapientia praeditis natum dictis factisque\nprudentibus enitescit. \n",
                "1":"\n App. Claudium crebro solitum dicere\naccepimus negotium populo Romano melius quam otium \nconmitti, non quod igno ra ret quam iucundus\ntranquillitatis status esset, sed quod animaduerteret \npraepotentia imperia agitatione rerum ad uirtutem \ncapessendam excitari, nimia quiete in desidiam\nresolui. et sane negotium nomine horridum ciuitatis \nnostrae mores in suo statu continuit, blandae\nappellationis quies plurimis uitiis respersit. \n",
                "2":"\n Scipio uero Africanus turpe esse aiebat in re \nmilitari dicere 'non putaram', uidelicet quia explorato \net excusso consilio quae ferro aguntur administrari \noportere arbitrabatur. summa ratione: inemendabilis \nest enim error, qui uiolentiae Martis committitur. \nidem negabat aliter cum hoste confligi debere, quam \naut si occasio obuenisset aut necessitas incidisset. \naeque prudenter: nam et prospere gerendae rei\nfacultatem omittere maxima dementia est et in angustias \nutique pugnandi conpulsum abstinere se proelio\npestiferae ignauiae adfert exitum, eorumque, qui ista \nconmittunt, alter beneficio fortunae uti, alter\niniuriae nescit resistere. \n",
                "3":"\n Q. quoque Metelli cum grauis tum etiam alta \nin senatu sententia, qui deuicta Karthagine ne scire \nse illa uictoria bonine plus an mali rei publicae\nadtulisset adseuerauit, quoniam ut pacem restituendo \nprofuisset, ita Hannibalem summouendo nonnihil \nnocuisset: eius enim transitu in Italiam dormientem \niam populi Romani uirtutem excitatam, metuique \ndebere ne acri aemulo liberata in eundem somnum \nreuolueretur. in aequo igitur malorum posuit uri \ntecta, uastari, agros, exhauriri aerarium et prisci \nroboris neruos hebetari. \n",
                "4":"\n Quid illud factum L. Fimbriae consularis, \nquam sapiens! M. Lutatio Pinthiae splendido equiti \nRomano iudex addictus de sponsione, quam is cum \naduersario, quod uir bonus esset, fecerat, numquam \nid iudicium pronuntiatione sua finire uoluit, ne aut \nprobatum uirum, si contra eum iudicasset, fama \nspoliaret aut iuraret uirum bonum esse, cum ea res \ninnumerabilibus laudibus contineretur. \n",
                "5":"\n Forensibus haec, illa militaribus stipendiis \nprudentia est exhibita. Papirius Cursor consul, cum \nAquiloniam oppugnans proelium uellet conmittere \npullariusque non prosperantibus auibus optimum ei \nauspicium renuntiasset, de fallacia illius factus\ncertior sibi quidem et exercitui bonum omen datum \ncredidit ac pugnam iniit, ceterum mendacem ante \nipsam aciem constituit, ut haberent di cuius capite, \nsi quid irae conceperant, expiarent. directum est \nautem siue casu siue etiam caelestis numinis\nprouidentia quod primum e contraria parte missum erat \ntelum in ipsum pullarii pectus eumque exanimem \nprostrauit. id ut cognouit consul, fidente animo et \ninuasit Aquiloniam et cepit. tam cito animaduertit \nquo pacto iniuria imperatoris uindicari deberet, \nquemadmodum uiolata religio expianda foret, qua \nratione uictoria adprehendi posset. egit uirum\nseuerum, consulem religiosum, imperatorem strenuum, \ntimoris modum, poenae genus, spei uiam uno mentis \nimpetu rapiendo. \n",
                "6":"\n Nunc ad senatus acta transgrediar. cum\naduersus Hannibalem Claudium Neronem et Liuium \nSalinatorem consules mitteret eosque ut uirtutibus \npares, ita inimicitiis acerrime inter se dissidentes \nuideret, summo studio in gratiam reduxit, ne propter \npriuatas dissensiones rem publicam parum utiliter \nadministrarent, quia consulum imperio nisi\nconcordia inest, maior aliena opera interpellandi quam sua \nedendi cupiditas nascitur. ubi uero etiam pertinax \nintercedit odium, alter alteri quam uterque\ncontrariis castris certior hostis proficiscitur. eosdem\nsenatus, cum ob nimis aspere actam censuram a Cn. \nBaebio tribuno pl. pro rostris agerentur rei, causae \ndictione decreto suo liberauit uacuum omnis iudicii \nmetu eum honorem reddendo, qui exigere deberet \nrationem, non reddere. \n Par illa sapientia senatus. Ti. Gracchum\ntribunum pl. agrariam legem promulgare ausum morte \nmultauit. idem ut secundum legem eius per\ntriumuiros ager populo uiritim diuideretur egregie censuit, \nsi quidem grauissimae seditionis eodem tempore et \nauctorem et causam sustulit. \n Quam deinde se prudenter in rege Masinissa \ngessit! nam cum promptissima et fidelissima eius \nopera aduersus Karthaginienses usus esset eumque \nin dilatando regno auidiorem cerneret, legem ferri \niussit, qua Masinissae ab imperio populi Romani \nsolutam libertatem tribueret. quo facto cum optime \nmeriti beniuolentiam retinuit, tum Mauritaniae et \nNumidiae ceterarumque illius tractus gentium\nnumquam fida pace quiescentem feritatem a ualuis suis \nreppulit. \n"
            },
            "2":{
                "0":"\n Tempus deficiet domestica narrantem, \nquoniam imperium nostrum non tam robore\ncorporum quam animorum uigore incrementum ac tutelam \nsui conprehendit. maiore itaque ex parte Romana \nprudentia in admiratione tacita reponatur\nalienigenisque huius generis exemplis detur aditus. \n Socrates, humanae sapientiae quasi quoddam\nterrestre oraculum, nihil ultra petendum a dis\ninmortalibus arbitrabatur quam ut bona tribuerent, quia ii \ndemum scirent quid uni cuique esset utile, nos \nautem plerumque id uotis expeteremus, quod non \ninpetrasse melius foret: etenim densissimis tenebris \ninuoluta mortalium mens, in quam late patentem \nerrorem caecas precationes tuas spargis! diuitias \nadpetis, quae multis exitio fuerunt: honores\nconcupiscis, qui conplures pessum dederunt: regna tecum \nipsa uoluis, quorum exitus saepe numero miserabiles \ncernuntur: splendidis coniugiis inicis manus; at haec \nut aliquando inlustrant, ita nonnumquam funditus \ndomos euertunt. desine igitur stulta futuris\nmalorum tuorum causis quasi felicissimis rebus inhiare \nteque totam caelestium arbitrio permitte, quia qui \ntribuere bona ex facili solent, etiam eligere\naptissime possunt. \n Idem expedita et conpendiaria uia eos ad\ngloriam peruenire dicebat, qui id agerent, ut, quales \nuideri uellent, tales etiam essent. qua quidem\npraedicatione aperte monebat ut homines ipsam potius \nuirtutem haurirent quam umbram eius consectarentur. \n Idem ab adulescentulo quodam consultus utrum \nuxorem duceret an se omni matrimonio abstineret, \nrespondit, utrum eorum fecisset, acturum\npaenitentiam. 'hinc te' inquit 'solitudo, hinc orbitas, hinc \ngeneris interitus, hinc heres alienus excipiet, illinc \nperpetua sollicitudo, contextus querellarum, dotis \nexprobratio, adfinium graue supercilium, garrula\nsocrus lingua, subsessor alieni matrimonii, incertus \nliberorum euentus'. non passus est iuuenem in\ncontextu rerum asperarum quasi laetae materiae facere \ndilectum. \n Idem, cum Atheniensium scelerata dementia\ntristem de capite eius sententiam tulisset fortique animo \net constanti uultu potionem ueneni e manu carnificis \naccepisset, admoto iam labris poculo, uxore\nXanthippe inter fletum et lamentationem uociferante\ninnocentem eum periturum, 'quid ergo?' inquit\n'nocenti mihi mori satius esse duxisti?' inmensam \nillam sapientiam, quae ne in ipso quidem uitae\nexcessu obliuisci sui potuit! \n",
                "1":"\n Age quam prudenter Solo nemi nem, dum\nadhuc uiueret, beatum dici debere arbitrabatur, quod \nad ultimum usque fati diem ancipiti fortunae subiecti \nessemus. felicitatis igitur humanae appellationem \nrogus consummat, qui se incursui malorum obicit. \n Idem, cum ex amicis quendam grauiter\nmaerentem uideret, in arcem perduxit hortatusque est ut \nper omnes subiectorum aedificiorum partes oculos \ncircumferret. quod ut factum animaduertit, 'cogita \nnunc tecum' inquit 'quam multi luctus sub his tectis \net olim fuerint et hodieque uersentur et \ninsequentibus saeculis sint habitaturi ac mitte mortalium\nincommoda tamquam propria deflere'. qua\nconsolatione demonstrauit urbes esse humanarum cladium \nconsaepta miseranda. idem aiebat, si in unum\nlocum cuncti mala sua contulissent, futurum ut\npropria deportare domum quam ex communi miseriarum \naceruo portionem suam ferre mallent. quo\ncolligebat non oportere nos quae fortuito patiamur\npraecipuae et intolerabilis amaritudinis iudicare. \n",
                "2":"\n Bias autem, cum patriam eius Prienen hostes \ninuasissent, omnibus, quos modo saeuitia belli\nincolumes abire passa fuerat, pretiosarum rerum\npondere onustis fugientibus interrogatus quid ita nihil \nex bonis suis secum ferret 'ego uero' inquit 'bona \n omnia mea mecum porto': pectore enim illa\ngestabat, non humeris, nec oculis uisenda, sed aestimanda \nanimo. quae domicilio mentis inclusa nec\nmortalium nec deorum manibus labefactari queunt, et ut \nmanentibus praesto sunt, ita fugientes non deserunt. \n",
                "3":"\n Iam Platonis uerbis adstricta, sed sensu\npraeualens sententia, qui tum demum beatum terrarum \norbem futurum praedicauit, cum aut sapientes\nregnare aut reges sapere coepissent. \n",
                "4":"\n Rex etiam ille subtilis iudicii, quem ferunt \ntraditum sibi diadema prius quam capiti inponeret \nretentum diu considerasse ac dixisse 'o nobilem\nmagis quam felicem pannum! quem, si quis penitus \ncognoscat quam multis sollicitudinibus et periculis \net miseriis sit refertus, ne humi quidem iacentem \ntollere uelit'. \n",
                "5":"\n Quid Xenocratis responsum, quam laudabile! \ncum maledico quorundam sermoni summo silentio \ninteresset, uno ex his quaerente cur solus linguam \nsuam cohiberet, 'quia dixisse me' inquit 'aliquando \npaenituit, tacuisse numquam'. \n",
                "6":"\n Aristophanis quoque altioris est prudentiae \npraeceptum, qui in comoedia introduxit remissum ab \ninferis † Atheniensium Periclen uaticinantem non \noportere in urbe nutriri leonem, sin autem sit altus, \nobsequi ei conuenire: monet enim ut praecipuae \nnobilitatis et concitati ingenii iuuenes refrenentur, \nnimio uero fauore ac profusa indulgentia pasti quo \nminus potentiam obtineant ne inpediantur, quod \nstultum et inutile sit eas obtrectare uires, quas ipse \nfoueris. \n",
                "7":"\n Mirifice etiam Thales: nam interrogatus an \nfacta hominum deos fallerent 'ne cogitata quidem ' \ninquit, ut non solum manus, sed etiam mentes puras \nhabere uellemus, cum secretis cogitationibus nostris \ncaeleste numen adesse credidissemus. \n",
                "8":"\n Ac ne quod sequitur quidem minus sapiens. \nunicae filiae pater Themistoclen consulebat utrum \neam pauperi, sed ornato, an locupleti parum\nprobato conlocaret. cui is 'malo' inquit 'uirum pecunia \nquam pecuniam uiro indigentem'. quo dicto stultum \nmonuit ut generum potius quam diuitias generi \nlegeret. \n",
                "9":"\n Age, Philippi quam probabilis epistola, in \nqua Alexandrum quorumdam Macedonum\nbeniuolentiam largitione ad se adtrahere conatum sic\nincrepuit: 'quae te, fili, ratio in hanc tam uanam spem \ninduxit, ut eos tibi fideles futuros existimares, quos \npecunia ad amorem tui conpulisses?' a caritate istud \npater, ab usu Philippus, maiore ex parte mercator \nGraeciae quam uictor. \n",
                "10":"\n Aristoteles autem Callisthenen auditorem \nsuum ad Alexandrum dimittens monuit cum eo aut \nquam rarissime aut quam iucundissime loqueretur, \nquo scilicet apud regias aures uel silentio tutior uel \nsermone esset acceptior. at ille, dum Alexandrum \nPersica Macedonem salutatione gaudentem obiurgat \net ad Macedonicos mores inuitum reuocare beniuole \nperseuerat, spiritu carere iussus seram neglecti\nsalubris consilii paenitentiam egit. \n Idem Aristoteles de semet ipsos in neutram\npartem loqui debere praedicabat, quoniam laudare se \nuani, uituperare stulti esset. eiusdem est\nutilissimum praeceptum ut uoluptates abeuntes\nconsideremus. quas quidem sic ostendendo minuit: fessis \nenim paenitentiaeque plenis animis nostris subicit, \nquo minus cupide repetantur. \n",
                "11":"\n Nec parum prudenter Anaxagoras\ninterroganti cuidam quisnam esset beatus 'nemo' inquit \n'ex his, quos tu felices existimas, sed eum in illo \nnumero reperies, qui a te ex miseris constare\ncreditur'. non erit ille diuitiis et honoribus abundans, \nsed aut exigui ruris aut non ambitiosae doctrinae \nfidelis ac pertinax cultor, in recessu quam in fronte \nbeatior'. \n",
                "12":"\n Demadis quoque dictum sapiens: nolentibus \nenim Atheniensibus diuinos honores Alexandro\ndecernere 'uidete' inquit 'ne, dum caelum custoditis, \nterram amittatis'. \n",
                "13":"\n Quam porro subtiliter Anacharsis leges\naraneorum telis conparabat! nam ut illas infirmiora \nanimalia retinere, ualentiora transmittere, ita his \nhumiles et pauperes constringi, diuites et\npraepotentes non alligari. \n",
                "14":"\n Nihil etiam Agesilai facto sapientius,\nsiquidem, cum aduersus rem publicam Lacedaemoniorum \nconspirationem ortam noctu conperisset, leges\nLycurgi continuo abrogauit, quae de indemnatis\nsupplicium sumi uetabant: conprehensis autem et\ninterfectis sontibus e uestigio restituit atque utrumque \nsimul prouidit, ne salutaris animaduersio uel iniusta \nesset uel iure impediretur. itaque, ut semper esse \npossent, aliquando non fuerunt. \n",
                "15":"\n Sed nescio an Hannonis excellentissimae\nprudentiae consilium: Magone enim Cannensis pugnae \nexitum senatui Poenorum nuntiante inque tanti\nsuccessus fidem anulos aureos trium modiorum\nmensuram explentes fundente, qui interfectis nostris\nciuibus detracti erant, quaesiuit an aliquis sociorum post \ntantam cladem a Romanis defecisset, atque ut\naudiuit neminem ad Hannibalem transisse, suasit\nprotinus legati Romam, per quos de pace ageretur,\nmitterentur. cuius si sententia ualuisset, neque secundo \nPunico bello uicta Karthago neque tertio deleta foret. \n",
                "16":"\n Ne Samnites quidem paruas poenas\nconsimilis erroris pependerunt, quod Herenni Ponti\nsalutare consilium neglexerant. qui auctoritate et\nprudentia ceteros praestans ab exercitu et duce eius \nfilio suo consultus quidnam fieri de legionibus\nRomanis apud furcas Caudinas inclusis deberet,\ninuiolatas dimittendas respondit. postero die eadem de \nre interrogatus deleri eas oportere dixit, ut aut \nmaximo beneficio gratia hostium emere re tur aut \ngrauissima iactura uires confringerentur. sed\ninprouida temeritas uictorum, dum utramque partem \nspernit utilitatis, sub iugum missas in perniciem \nsuam accendit. \n",
                "17":"\n Multis et magnis sapientiae exemplis\nparuulum adiciam. Cretes, cum acerbissima execratione \naduersus eos, quos uehementer oderunt, uti uolunt, \nut mala consuetudine delectentur optant modestoque \nuoti genere efficacissimum ultionis euentum\nreperiunt: inutiliter enim aliquid concupiscere et in eo \nperseueranter morari, exitio ea uicina dulcedo est. \n"
            },
            "3":{
                "0":"\n VAFRE DICTA AVT FACTA \n Est aliud factorum dictorumque genus, a\nsapientia proximo deflexu ad uafri ti ae nomen progressum, \nquod, nisi fallacia uires adsumpsit, finem propositi \nnon inuenit laudemque occulto magis tramite quam \naperta uia petit. \n",
                "1":"\n Seruio Tullio regnante cuidam patri familiae \nin agro Sabino praecipuae magnitudinis et eximiae \nformae uacca nata est. quam oraculorum certissimi \nauctores in hoc a dis inmortalibus editam\nresponderunt, ut quisquis eam Auentinensi Dianae \nimmolasset, eius patria totius terrarum orbis imperium\nobtineret. laetus eo dominus bouem summa cum \nfestinatione Romam actam in Auentino ante aram \nDianae constituit, sacrificio Sabinis regimen humani \ngeneris daturus. de qua re antistes templi certior \nfactus religionem hospiti intulit, ne prius uictimam \ncaederet quam proximi am nis se a qua abluisset,\neoque alueum Tiberis petente uaccam ipse\nimmolauit et urbem nostram tot ciuitatium, tot gentium \ndominam pio sacrificii furto reddidit. \n",
                "2":"\n Quo in genere acuminis in primis Iunius\nBrutus referendus est: nam cum a rege Tarquinio\nauunculo suo omnem nobilitatis indolem excerpi interque \nceteros etiam fratrem suum, quod uegetioris ingenii \nerat, interfectum animaduerteret, obtunsi se cordis \nesse simulauit eaque fallacia maximas uirtutes suas \ntexit. profectus etiam Delphos cum Tarquinii filiis, \nquos is ad Apollinem Pythium muneribus et \nsacrificiis honorandum miserat, aurum deo nomine doni \nclam cauato baculo inclusum tulit, quia timebat ne \nsibi caeleste numen aperta liberalitate uenerari\ntutum non esset. peractis deinde mandatis patris \nApollinem iuuenes consuluerunt quisnam ex ipsis \nRomae regnaturus uideretur. at is penes eum\nsummam urbis nostrae potestatem futuram respondit, \nqui ante omnes matri osculum dedisset. tum Brutus \nperinde atque casu prolapsus de industria se abiecit \nterramque communem omnium matrem existimans \nosculatus est. quod tam uafre Telluri inpressum \nosculum urbi libertatem, Bruto primum in fastis \nlocum tribuit. \n",
                "3":"\n Scipio quoque superior praesidium calliditatis \namplexus est: ex Sicilia enim petens Africam, cum \ne fortissimis peditibus Romanis trecentorum equitum \nnumerum conplere uellet neque tam subito eos posset \ninstruere, quod temporis angustiae negabant\nsagacitate consilii adsecutus est: namque ex his iuuenibus, \nquos secum tota Sicilia nobilissimos et diuitissimos \nsed inermes habebat, trecentos speciosa arma et \nelectos equos quam celerrime expedire iussit uelut \neos continuo secum ad oppugnandam Karthaginem \nauecturus. qui cum imperio ut celeriter, ita\nlonginqui et periculosi belli respectu sollicitis animis\nparuissent, remittere eis Scipio illam expeditionem, si \narma et equos militibus suis tradere uoluissent, edixit. \nrapuit condicionem inbellis ac timida iuuentus\ninstrumentoque suo cupide nostris cessit. ergo\ncalliditas ducis prouidit ut † si quod protinus\nimperaretur, grato prius, deinde remisso militiae metu \nmaximum beneficium fieret. \n",
                "4":"\n Quod sequitur † narrandum est. Q. Fabius \nLabeo, arbiter a senatu finium constituendorum \ninter Nolanos ac Neapolitanos datus, cum in rem \npraesentem uenisset, utrosque separatim monuit ut \nomissa cupiditate regredi † modo controuersia quam \nprogredi mallent. idque cum utraque pars\nauctoritate uiri mota fecisset, aliquantum in medio uacui \nagri relictum est. constitutis deinde finibus, ut ipsi \nterminauerant, quidquid reliqui soli fuit populo \nRomano adiudicauit. ceterum etsi circumuenti\nNolani ac Neapolitani queri nihil potuerunt secundum \nipsorum demonstrationem dicta sententia, improbo \ntamen praestigiarum genere nouum ciuitati nostrae \nuectigal accessit. eundem ferunt, cum a rege\nAntiocho, quem bello superauerat, ex foedere icto \ndimidiam partem nauium accipere deberet, medias \nomnes secuisse, ut eum tota classe priuaret. \n",
                "5":"\n Nam M. Antonio remittendum conuicium est, \nqui idcirco se aiebat nullam orationem scripsisse, \nut, si quid superiore iudicio actum ei , quem postea \ndefensurus esset, nociturum foret, non dictum a se \nadfirmare posset, quia facti uix pudentis causam \ntolerabilem habuit: pro periclitantium enim capite \nnon solum eloquentia sua uti, sed etiam uerecundia \nabuti erat paratus. \n",
                "6":"\n Sertorius uero corporis robore atque animi \nconsilio parem naturae indulgentiam expertus,\nproscriptione Sullana dux Lusitanorum fieri coactus, \ncum eos oratione flectere non posset ne cum Romanis \nuniuersa acie confligere uellent, uafro consilio ad \nsuam sententiam perduxit: duos enim in conspectu \neorum constituit equos, ualidissimum alterum,\n alterum infirmissimum, ac deinde ualidi caudam ab\ninbecillo sene paulatim carpi, infirmi a iuuene\neximiarum uirium uniuersam conuelli iussit. obtemperatum \nimperio est. sed dum adulescentis dextera inrito se \nlabore fatigat, senio confecta manus ministerium\nexsecuta est. tunc barbarae contioni quorsum ea res \ntenderet cognoscere cupienti subicit equi caudae \nconsimilem esse nostrum exercitum, cuius partes \naliquis adgrediens opprimere possit, uniuersum\nconatus prosternere celerius tradiderit uictoriam quam \noccupauerit. ita gens barbara, aspera et regi\ndifficilis, in exitium suum ruens, quam utilitatem\nauribus respuerat, oculis peruidit. \n",
                "7":"\n Fabius autem Maximus, cui non dimicare\nuincere fuit, cum praecipuae fortitudinis Nolanum \npeditem dubia fide suspectum et strenuae operae \nLucanum equitem amore scorti deperditum in castris \nhaberet, ut utroque potius bono milite uteretur quam \nin utrumque animaduerteret, alteri suspicionem suam \ndissimulauit, in altero disciplinam paululum a recto \ntenore deflexit: namque illum plene pro tribunali \nlaudando omnique genere honoris prosequendo\nanimum suum a Poenis ad Romanos coegit reuocare, et \nhunc clam meretricem redimere passus paratissimum \npro nobis excursorem reddidit. \n",
                "8":"\n Veniam nunc ad eos, quibus salus astutia \nquaesita est. M. Volusius aedilis pl. proscriptus\nadsumpto Isiaci habitu per itinera uiasque publicas \nstipem petens quisnam re uera esset occurrentis\ndinoscere passus non est eoque fallaciae genere tectus \nin M. Bruti castra peruenit. quid illa necessitate \nmiserius, quae magistratum populi Romani abiecto \nhonoris praetexto alienigenae religionis obscuratum \ninsignibus per urbem iussit incedere! o nimis aut \nhi suae uitae aut illi alienae mortis cupidi, qui \ntalia uel ipsi sustinuerunt uel alios perpeti coegerunt! \n",
                "9":"\n Aliquanto speciosius Sentii Saturnini Vetulonis \nin eodem genere casus ultimae sortis auxilium. qui, \ncum a triumuiris inter proscriptos nomen suum\npropositum audisset, continuo praeturae insignia inuasit \npraecedentibusque in modum lictorum et \napparitorum et seruorum publicorum subornatis uehicula \nconprehendit, hospitia occupauit, obuios summouit \nac tam audaci usurpatione imperii in maxima luce \ndensissimas hostilibus oculis tenebras offudit. idem, \nut Puteolos uenit, perinde ac publicum ministerium \nagens summa cum licentia correptis nauibus in\nSiciliam, certissimum tunc proscriptorum perfugium, \npenetrauit. \n",
                "10":"\n His uno adiecto leuioris notae exemplo ad \nexterna reuertar. amantissimus quidam filii, cum \neum inconcessis ac periculosis facibus accensum ab \ninsana cupiditate pater inhibere uellet, salubri\nconsilio patriam indulgentiam temperauit: petiit enim ut \nprius quam ad eam, quam diligebat, iret uulgari et \npermissa uenere uteretur. cuius precibus obsecutus \nadulescens infelicis animi impetum satietate licentis \nconcubitus resolutum ad id, quod non licebat,\ntardiorem pigrioremque adferens paulatim deposuit. \n"
            },
            "4":{
                "0":"\n Cum Alexander Macedonum rex sorte \nmonitus ut eum, qui sibi porta egresso primus\noccurrisset, interfici iuberet, asinarium forte ante omnis \nobuiam factum ad mortem abripi imperasset, eoque \nquaerente quidnam se immerentem capitali supplicio \ninnocentemque addiceret, cum ad excusandum factum \nsuum oraculi praeceptum retulisset, asinarius, 'si ita \nest' inquit, 'rex, alium sors huic morti destinauit: \nnam asellus, quem ego ante me agebam, prior tibi \noccurrit'. delectatus Alexander et illius tam callido \ndicto et quod ipse ab errore reuocatus erat,\noccasionem in aliquanto uiliore animali expiandae religionis \nrapuit. summa in hoc † mansuetudo, in alterius \nregis equisone calliditas. \n",
                "1":"\n Sordida magorum dominatione oppressa\nDarius sex adiutoribus eiusdem dignitatis adsumptis \npactum cum praeclari operis consortibus fecit ut \nequis insidentes solis ortu cursum in quendam locum \ndirigerent, isque regno potiretur, cuius equus in eo \nprimus hinnisset. ceterum maximae mercedis con \npetitoribus fortunae beneficium expectantibus solus \nacumine equisonis sui Oebaris prosperum exoptatae \nrei effectum adsecutus est, qui in equae genitalem \npartem demissam manum, cum ad eum locum\nuentum esset, naribus equi admouit. quo odore\ninritatus ante omnes hinnitum edidit, auditoque eo sex \nreliqui summae potestatis candidati continuo equis \ndelapsi, ut est mos Persarum, humi\nprostratis corporibus Darium regem salutauerunt. \nquantum imperium quam paruo interceptum est\nuaframento! \n",
                "2":"\n Bias autem, cuius sapientia diuturnior inter \nhomines est quam patria Priene fuit, si quidem haec \netiam nunc spirat, illius perinde atque extinctae\nuestigia tantum modo extant, ita aiebat oportere\nhomines in usu amicitiae uersari, ut meminissent eam ad \ngrauissimas inimicitias posse conuerti. quod quidem \npraeceptum prima specie nimis fortasse callidum\nuideatur inimicumque simplicitati, qua praecipue\nfamiliaritas gaudet, sed si † altior initamini cogitatio \ndemissa fuerit, perquam utile reperietur. \n",
                "3":"\n Lampsacenae urbis uero salus unius\nuaframenti beneficio constitit: nam cum ad excidium eius \nsummo studio Alexander ferretur progressumque \nextra moenia Anaximenen praeceptorem suum\nuidisset, quia manifestum erat futurum ut preces suas \nirae eius opponeret, non facturum se quod petisset \niurauit. tunc Anaximenes 'peto' inquit 'ut\nLampsacum diruas'. haec uelocitas sagacitatis oppidum\nuetusta nobilitate inclytum exitio, cui destinatum erat, \nsubtraxit. \n",
                "4":"\n Demosthenis quoque astutia mirifice cuidam \naniculae succursum est, quae pecuniam depositi\nnomine a duobus hospitibus acceperat ea condicione, \nut illam simul utrisque redderet. quorum alter\ninteriecto tempore tamquam mortuo socio squalore \nobsitus deceptae omnis nummos abstulit. superuenit \ndeinde alter et depositum petere coepit. haerebat \nmisera et in maxima pariter et pecuniae et\ndefensionis penuria iam que de laqueo et suspendio \ncogitabat: sed opportune Demosthenes ei patronus \nadfulsit. qui, ut in aduocationem uenit, 'mulier' \ninquit 'parata est depositi se fide soluere, sed nisi \nsocium adduxeris, id facere non potest, quoniam, \nut ipse uociferaris, haec dicta est lex, ne pecunia \nalteri sine altero numeraretur'. \n",
                "5":"\n Ac ne illud quidem parum prudenter. qui dam \nAthenis uniuerso populo inuisus causam apud eum \ncapitali crimine dicturus maximum honorem subito \npetere coepit, non quod speraret se illum consequi \nposse, sed ut haberent homines ubi procursum irae, \nqui acerrimus esse solet, effunderent. neque eum haec \ntam callida consilii ratio fefellit: comitiis enim\nclamore infesto et crebris totius contionis sibilis\nuexatus, nota etiam denegati honoris perstrictus, eiusdem \nplebis paulo post in discrimine uitae clementissima \nsuffragia expertus est. quod si adhuc ei ultionem\nsitienti capitis sui periculum obiecisset, nullam partem \ndefensionis odio obseratae aures reciperent. \n",
                "6":"\n Huic uaframento consimilis illa calliditas \n superiori . Hannibal a Duilio consule nauali proelio \nuictus timensque classis amissae poenas dare,\noffensam astutia m ire auertit: nam ex illa infelici pugna \nprius quam cladis nuntius domum perueniret\nquendam ex amicis conpositum et formatum Karthaginem \nmisit. qui, postquam ciuitatis eius curiam intrauit, \n'consulit uos' inquit 'Hannibal, cum dux\nRomanorum magnas secum maritimas trahens copias\naduenerit, an cum eo confligere debeat'. adclamauit \nuniuersus senatus non esse dubium quin oporteret. \ntum ille 'conflixit' inquit 'et superatus est'. ita \nliberum his non reliquit id factum damnare, quod \nipsi fieri debuisse iudicauerant. \n",
                "7":"\n Item Hannibal Fabium Maximum inuictam \narmorum suorum uim saluberrimis cunctationibus \npugnae ludificantem, ut aliqua suspicione trahendi \nbelli respergeret, totius Italiae agros ferro atque igni \nuastando unius eius fundum inmunem ab hoc\niniuriae genere reliquit. profecisset aliquid tanti\nbeneficii insidiosa adumbratio eius, nisi Romanae urbi \net Fabii pietas et Hannibalis uafri mores fuissent \nnotissimi. \n",
                "8":"\n Tusculanis etiam acumine consilii incolumitas \nparta est: cum enim crebris rebellationibus\nmeruissent ut eorum urbem funditus Romani euertere \nuellent, atque ad id exequendum Furius Camillus\nmaximus dux ualidissimo instructus exercitu uenisset, \nuniuersi ei togati obuiam processerunt commeatusque \net cetera pacis munia benignissime praestiterunt. \narmatum etiam intrare moenia passi sunt nec uultu \nnec habitu mutato. qua constantia tranquillitatis non \nsolum ad amicitiae nostrae ius, sed etiam ad\ncommunionem ciuitatis usque penetrarunt, sagaci hercule \nusi simplicitate, quoniam aptius esse intellexerant \nmetum officiis dissimulare quam armis protegere. \n",
                "9":"\n At Volscorum ducis Tulli execrabile\nconsilium. qui ad bellum inferendum Romanis maxima \ncupiditate accensus, cum aliquot aduersis proeliis \ncontusos animos suorum et ob id paci proniores \nanimaduerteret, insidiosa ratione quo uolebat\nconpulit: nam cum spectandorum ludorum gratia magna \nVolscorum multitudo Romam conuenisset,\nconsulibus dixit uehementer se timere ne quid hostile \nsubito molirentur monuitque ut essent cautiores et \nprotinus ipse urbe egressus est. quam rem consules \nad senatum detulerunt. qui, tametsi nulla suspicio \nsuberat, auctoritate tamen Tulli commotus ut ante \nnoctem Volsci abirent decreuit. qua contumelia\ninritati facile inpelli potuerunt ad rebellandum. ita \nmendacium uersuti ducis simulatione beniuolentiae \ninuolutum duos simul populos fefellit, Romanum, \nut insontes notaret, Volscum, ut deceptis irasceretur. \n"
            },
            "5":{
                "0":"\n STRATEGEMATA \n Illa uero pars calliditatis egregia et ab omni\nreprehensione procul remota, cuius opera, quia\nappellatione uix apte exprimi possunt, Graeca\npronuntiatione strategemata dicantur. \n",
                "1":"\n † Omnibus militaribus copiis Tullus Hostilius \nFidenas adgressus, quae surgentis imperii nostri \nincunabula crebris rebellationibus torpere passae \nnon sunt finitimisque tropaeis ac triumphis alitam \nuirtutem eius spes suas ulterius promouere docuerunt, \nMettius Fufetius dux Albanorum dubiam et\nsuspectam semper societatis suae fidem repente in \nipsa acie detexit: deserto enim Romani exercitus \nlatere in proximo colle consedit, pro adiutore\nspeculator pugnae futurus, ut aut uictis insultaret aut \nuictores fessos adgrederetur. non erat dubium quin \nea res militum nostrorum animos debilitatura esset, \ncum eodem tempore et hostes confligere et auxilia \ndeficere cernerent. itaque ne id fieret Tullus\nprouidit: concitato enim equo omnes pugnantium globos \npercucurrit praedicans suo iussu secessisse Mettium \neumque, cum ipse signum dedisset, inuasurum\nFidenatium terga. quo imperatoriae artis consilio metum \nfiducia mutauit proque trepidatione alacritate suorum \npectora repleuit. \n",
                "2":"\n Et ne continuo a nostris regibus recedam, \nSextus Tarquinius Tarquini filius indigne ferens, \nquod patris uiribus expugnari Gabii nequirent,\nualentiorem armis excogitauit rationem, qua\ninterceptum illud oppidum Romano imperio adiceret: \nsubito namque se ad Gabinos contulit tamquam \nparentis saeuitiam et uerbera, quae uoluntate sua \nperpessus erat, fugiens, ac paulatim unius\ncuiusque fictis et compositis blanditiis adliciendo\nbeniuolentiam, ut apud omnes plurimum posset\nconsecutus, familiarem suum ad patrem misit\nindicaturum quemadmodum cuncta in sua manu haberet et \nquaesiturum quidnam fieri uellet. iuuenili calliditati \nsenilis astutia respondit, si quidem re eximie\ndelectatus Tarquinius, fidei autem nuntii parum\n credens nihil respondit, sed seducto eo in hortum \nmaxima et altissima papauerum capita baculo\ndecussit. cognito adulescens silentio simul ac patris \nfacto causam alterius, alterius argumentum peruidit \nnec ignorauit praecipi sibi ut excellentissimum\nquemque Gabinorum aut exilio summoueret aut morte \nconsumeret. ergo spoliatam bonis propugnatoribus \nciuitatem tantum non uinctis manibus ei tradidit. \n",
                "3":"\n Illud quoque maioribus et consilio\nprudenter et exitu feliciter prouisum: cum enim urbe \ncapta Galli Capitolium obsiderent solamque potiendi \neius spem in fame eorum repositam animaduerterent, \nperquam callido genere consilii Romani usi unico \nperseuerantiae inritamento uictores spoliauerunt: \npanes enim iacere conpluribus e locis coeperunt. \nquo spectaculo obstupefactos infinitamque frumenti \nabundantiam nostris superesse credentes ad\npactionem omittendae obsidionis conpulerunt. misertus \nest tunc profecto Iuppiter Romanae uirtutis,\npraesidium ab astutia mutuantis, cum summa alimentorum \ninopia proici praesidia inopiae cerneret. igitur ut \nuafro, ita periculoso consilio salutarem exitum dedit. \n",
                "4":"\n Idemque Iuppiter postea praestantissimorum \nducum nostrorum sagacibus consiliis propitius\naspirauit: nam cum alterum Italiae latus Hannibal \nlaceraret, alterum inuasisset Hasdrubal, ne duorum \nfratrum iunctae copiae intolerabili onere fessas\nsimul res nostras urguerent, hinc Claudii Neronis \nuegetum consilium, illinc Liui Salinatoris inclyta \nprouidentia effecit: Nero enim conpresso a se in \nLucanis Hannibale praesentiam suam, quoniam ita \nratio belli desiderabat, mentitus hosti ad opem \ncollegae ferendam per longum iter celeritate mira \ntetendit. Salinator in Vmbria apud Metaurum\nflumen proximo die dimicaturus summa cum\ndissimulatione Neronem castris noctu recepit: tribunos enim \na tribunis, centuriones a centurionibus, equites ab \nequitibus, pedites a peditibus excipi iussit ac sine \nulla tumultuatione solo uix unum exercitum\ncapiente alterum inseruit. quo euenit ne Hasdrubal \ncum duobus se consulibus proeliaturum prius sciret \nquam utriusque uirtute prosterneretur. ita illa toto \nterrarum orbe infamis Punica calliditas Romana \nelusa prudentia Hannibalem Neroni, Hasdrubalem \nSalinatori decipiendum tradidit. \n",
                "5":"\n Memorabilis etiam consilii Q. Metellus. qui, \ncum pro consule bellum in Hispania aduersus\nCeltiberos gereret urbemque Con trebiam caput eius\ngentis uiribus expugnare non posset, intra pectus suum \nmultum ac diu consiliis agitatis uiam repperit, qua \npropositum ad exitum perduceret. itinera magno \nimpetu ingrediebatur, deinde alias atque alias\nregiones petebat: hos obsidebat montes, paulo post \nad illos transgrediebatur, cum interim tam suis \nomnibus quam ipsis hostibus ignota erat causa\ninopinatae eius ac subitae fluctuationis. interrogatus \nquoque a quodam amicissimo sibi quid ita sparsum \net incertum militiae genus sequeretur, 'absiste'\ninquit 'istud quaerere: nam si huius consilii mei\ninteriorem tunicam consciam esse sensero, continuo \neam cremari iubebo'. quorsum igitur e a\ndissimulatio erupit aut quem finem habuit? postquam uero \net exercitum suum ignorantia et totam Celtiberiam \nerrore implicauit, cum alio cursum direxisset, subito \nad Con trebiam reflexit eamque in opinatam et\nattonitam oppressit. ergo nisi mentem suam dolos\nscrutari coegisset, ad ultimam ei senectutem apud\nmoenia Con trebiae armato sedendum foret. \n"
            },
            "6":{
                "0":"\n Agathocles autem Syracusarum rex\naudaciter callidus: cum enim urbem eius maiore ex parte \nKarthaginienses occupassent, exercitum suum in \nAfricam traiecit, ut metum metu, uim ui discuteret, \nnec sine effectu: nam repentino eius aduentu\nperculsi Poeni libenter incolumitatem suam salute\nhostium redemerunt pactique sunt ut eodem tempore \net Africa Siculis et Sicilia Punicis armis liberaretur. \nage si Syracusarum moenia tueri perseuerasset? \n Sic ilia belli malis urgueretur, bona pacis fruenda \nsecurae Karthagini reliquisset. nunc inferendo quae \npatiebatur, dum alienas potius lacessit opes quam \nsuas tuetur, quo aequiore animo regnum deseruit, \neo tutius recepit. \n",
                "1":"\n Quid, Hannibal Cannensem populi Romani \naciem nonne prius quam ad dimicandum descenderet \nconpluribus astutiae copulatam laqueis ad tam\nmiserabilem perduxit exitum? ante omnia enim\nprouidit ut et solem et puluerem, qui ibi uento multus \nex ci tari solet, aduersum haberet. deinde partem\ncopiarum suarum inter ipsum proelii tempus de\nindustria fugere iussit, quam cum a reliquo exercitu \nabrupta legio Romana sequeretur, trucidandam eam \nab his, quos in insidiis collocauerat, curauit.\npostremo cccc equites subornauit, qui simulata\ntransitione petierunt consulem, a quo iussi more\ntransfugarum depositis armis in ultimam pugnae partem \nsecedere destrictis gladiis, quos inter tunicas et\nloricas abdiderant, poplites pugnantium Romanorum \nceciderunt. haec fuit Punica fortitudo, dolis et insidiis \net fallacia instructa. quae nunc certissima\ncircumuentae uirtutis nostrae excusatio est, quoniam\ndecepti magis quam uicti sumus. \n"
            },
            "7":{
                "0":"\n DE REPVLSIS \n Campi quoque repraesentata condicio\nambitiosam ingredientis uiam ad fortius sustinendos parum \nprosperos comitiorum euentus utiliter instruxerit, \nquia propositis ante oculos clarissimorum uirorum \nrepulsis ut non minore cum spe honores, ita\nprudentiore cum animi iudicio petent meminerintque \nnefas non esse aliquid ab omnibus uni negari, cum \nsaepe numero singuli cunctorum uoluntatibus\nresistere fas esse duxerint, scientes etiam patientia \nquaeri debere quod gratia impetrari nequierit. \n",
                "1":"\n Q. Aelius Tubero a Q. Fabio Maximo epulum \npopulo nomine P. Africani patrui sui dante rogatus \nut triclinium sterneret lectulos Punicanos pellibus \nhaedinis strauit et pro argenteis uasis Samia\nexposuit. cuius rei deformitas sic homines offendit, ut, \ncum alioqui uir egregius habe re tur comitiisque\npraetoriis candidatus in campum L. Paulo auo et P.\nAfricano auunculo nixus descendisset, repulsa inde\nabiret notatus: nam ut priuatim semper continentiam \nprobabant, ita publice maxima cura splendoris\nhabita est. quocirca urbs non unius conuiuii\nnumerum, sed totam se in illis pelliculis iacuisse credens \nruborem epuli suffragiis suis uindicauit. \n",
                "2":"\n P. autem Scipio Nasica togatae potentiae \nclarissimum lumen, qui consul Iugurthae bellum \nindixit, qui matrem Idaeam e Phrygiis sedibus ad \nnostras aras focosque migrantem sanctissimis\nmanibus excepit, qui multas et pestiferas seditiones \nauctoritatis suae robore oppressit, quo principe\nsenatus per aliquot annos gloriatus est, cum\naedilitatem curulem adulescens peteret manumque\ncuiusdam rustico opere duratam more candidatorum \ntenacius adprehendisset, ioci gratia interrogauit eum \nnum manibus solitus esset ambulare. quod dictum \na circumstantibus exceptum ad populum manauit \ncausamque repulsae Scipioni attulit: omnes namque \nrusticae tribus paupertatem sibi ab eo exprobratam \niudicantes iram suam aduersus contumeliosam eius \nurbanitatem destrinxerunt. igitur ciuitas nostra \nnobilium iuuenum ingenia ab insolentia reuocando \nmagnos et utiles ciues fecit honoribusque non \npatiendo eos a scurris peti debitum auctoritatis \npondus adiecit. \n",
                "3":"\n Nullus error talis in L. Aemilio Paulo\nconspectus est, sed tamen aliquotiens frustra\nconsulatum petiit, idemque, cum iam campum repulsis suis \nfatigasset, bis consul et censor factus amplissimum \netiam dignitatis gradum obtinuit. cuius uirtutem \niniuriae non fregerunt, sed acuerunt, quoniam\nquidem ipsa nota accensam cupiditatem summi honoris \nardentiorem ad comitia detulit, ut populum, quia \nnobilitatis splendore et animi bonis mouere non\npotuerat, pertinacia uinceret. \n",
                "4":"\n Q. autem Caecilium Metellum pauci et maesti \namici consulatus repulsa adflictum tristitia ac\nrubore plenum domum reduxerunt. eundem de\nPseudophilippo triumphantem uniuersus senatus laetum et \nalacrem in Capitolium prosecutus est. Achaici etiam \nbelli, cui summam manum L. Mummius adiecit, \nmaxima pars ab hoc uiro profligata est. eine ergo \npopulus consulatum negare potuit, cui mox duas \nclarissimas prouincias aut daturus erat aut\ndebiturus, Achaiam et Macedoniam? et quidem hoc facto \nmeliore eo ciue usus est: intellexit enim quam\nindustrie sibi gerendus esset consulatus, quem tanto \nlabore impetrari senserat. \n",
                "5":"\n Quid tam excellens, quid tam opulentum \nquam L. Sulla? diuitias, imperia largitus est, leges \nuetustas abrogauit, nouas tulit. hic quoque in eo \ncampo, cuius postea dominus extitit, repulsa\npraeturae suggillatus est, omnia loca petiti honoris, si \nquis modo deorum formam et imaginem futurae \neius potentiae populo Romano repraesentasset,\nimpetraturus. \n",
                "6":"\n Sed ut comitiorum maximum crimen referam, \nM. Porcius Cato, plus moribus suis praeturae\ndecoris adiecturus quam praetexto eius splendoris ipse \nla tu rus, consequi illam a populo aliquando non \npotuit. proxima dementiae suffragia, quae quidem \nsatis graues poenas erroris sui pependerunt, quoniam \nquem honorem Catoni negauerant Vatinio dare \ncoacti sunt. ergo, si uere aestimare uolumus, non \nCatoni tunc praetura, sed praeturae Cato negatus est. \n"
            },
            "8":{
                "0":"\n DE NECESSITATE \n Abominandae quoque necessitatis amarissimae \nleges et truculentissima imperia cum urbem nostram \ntum etiam exteras gentes multa non intellectu\ntantum, sed etiam auditu grauia perpeti coegerunt. \n",
                "1":"\n Nam aliquot aduersis proeliis secundo Punico \nbello exhausta militari iuuentute Romana senatus \nauctore Ti. Graccho consule censuit uti publice serui \nad usum propulsandorum hostium impetum \nemerentur, eaque de re per tribunos pl. apud populum lata \nrogatione tres creati sunt uiri, qui quattuor et \nuiginti milia seruorum conparauerunt adactosque \niure iurando strenuam se fortemque operam daturos, \nquoad Poeni essent in Italia, laturos arma in castra \nmiserunt. ex Apulia etiam et a Paediculis\nseptuaginta atque cc ad supplementum equitatus sunt \nempti. quanta uiolentia est casus acerbi! quae \nciuitas ad id tempus ingenuae quoque originis capite \ncensos habere milites fastidierat, eadem cellis\nseruilibus extracta corpora et a pastoralibus casis collecta \nmancipia uelut praecipuum firmamentum exercitui \nsuo adiecit. cedit ergo interdum generosus spiritus \nutilitati et fortunae uiribus succumbit, ubi, nisi \ntutiora consilia legeris, speciosa sequenti\nconcidendum est. \n Cannensis autem clades adeo urbem nostram\nuehementer confudit, ut M. Iunio Pera dictatore rem \npublicam administrante spolia hostium adfixa templis \ndeorum numini consecrata instrumento militiae\nfutura conuellerentur, ac praetextati pueri arma\ninduerent, addictorum etiam et capitali crimine\ndamnatorum sex milia conscriberentur. quae, si per se \naspiciantur, aliquid ruboris habeant, si autem\nadmotis necessitatis uiribus ponderentur, saeuitiae \ntemporis conuenientia praesidia uideantur. \n Propter eandem cladem senatus Otacilio, qui \nSiciliam, Cornelio Mammulae, qui Sardiniam pro \npraetoribus obtinebant, querentibus quod neque \nstipendium neque frumentum classibus eorum et \nexercitibus socii praeberent, adfirmantibus etiam \nne habere quidem eos unde id praestare possent, \nrescripsit aerarium longinquis inpensis non sufficere: \nproinde quo pacto tantae inopiae succurrendum \nesset ipsi uiderent. his litteris quid aliud quam \nimperii sui gubernacula e manibus abiecit\nSiciliamque et Sardiniam, benignissimas urbis nostrae\nnutrices, gradus et stabilimenta bellorum, tam multo \nsudore et sanguine in potestatem redactas paucis \nuerbis, te scilicet Necessitate iubente, dimisit. \n",
                "2":"\n Eadem Casilinates obsidione Hannibalis\nclausos alimentorumque facultate defectos lora \nnecessariis uinculorum usibus subducta eque scutis detractas \npelles feruenti resolutas aqua mandere uoluisti. quid \nillis, si acerbitatem casus intueare, miserius, si \nconstantiam respicias, fidelius? qui, ne a Romanis \ndesciscerent, tali uti cibi genere sustinuerunt, cum \npinguissima arua sua fertilissimosque campos\nmoenibus suis subiectos intuerentur. itaque Campanae \nurbis, quae Punicam feritatem deliciis suis cupida \nfouit, in propinquo situm Casilinum, † moderarum \nuirtute clarum, perseuerantis amicitiae pignore\nimpios oculos uerberauit. \n",
                "3":"\n In illa obsidione et fide cum trecenti\nPraenestini permanerent, euenit ut ex his quidam murem \ncaptum ducentis potius denariis uendere quam ipse \n potius leniendae famis gratia consumere mallet. \nsed, credo, deorum prouidentia effectum et\nuenditori et emptori quem uterque merebatur exitum\nadtribuit: auaro enim et fame consumpto manubiis \nsordium suarum frui non licuit, aequi animi uir ad \nsalutarem inpensam faciendam care quidem, uerum \nnecessarie conparato cibo uixit. \n",
                "4":"\n C. autem Mario Cn. Carbone consulibus ciuili \nbello cum L. Sulla dissidentibus, quo tempore non \nrei publicae uictoria quaerebatur, sed praemium \nuictoriae res erat publica, senatus consulto aurea \natque argentea templorum ornamenta, ne militibus \nstipendia deessent, conflata sunt: digna enim causa \nerat, hine an illi crudelitatem suam proscriptione \nciuium satiarent, ut di immortales spoliarentur! \nnon ergo patrum conscriptorum uoluntas, sed\ntaeterrimae necessitatis truculenta manus illi consulto \nstilum suum inpressit. \n",
                "5":"\n Diui Iuli exercitus, id est inuicti ducis\ninuicta dextera, cum armis Mundam clausisset\naggerique extruendo materia deficeretur, congerie hostilium \ncadauerum quam desiderauerat altitudinem instruxit \neamque tragulis et pilis, quia roboreae sudes\ndeerant, magistra nouae molitionis necessitate usus \nuallauit. \n",
                "6":"\n Atque ut diuinam filii mentionem caelesti \npatris recordationi subnectam, cum effusurus se in \nnostras prouincias Parthorum rex Phraates uideretur, \nuicinaeque imperio eius regiones subito indicti\ntumultus denuntiatione quaterentur, tanta in Bosporano \ntractu commeatus penuria incessit, uti vi milibus \ndenariis singula uasa olei frumentique modiis\ntotidem mancipia permutarentur. sed amarissimam\ntempestatem Augusti cura tutelae tunc terrarum uacans \ndispulit. \n"
            },
            "9":{
                "0":"\n Cretensibus nihil tale praesidii adfulsit, \nqui obsidione Metelli ad ultimam penuriam conpulsi \nsua iumentorumque suorum urina sitim torserunt \niustius dixerim quam sustentarunt, quia, dum uinci \ntiment, id passi sunt, quod eos ne uictor quidem \npati coegisset. \n",
                "1":"\n Numantini autem a Scipione uallo et aggere \ncircumdati, cum omnia, quae famem eorum trahere \npoterant, consumpsissent, ad ultimum humanorum \ncorporum dapibus usi sunt. quapropter capta iam \nurbe conplures inuenti sunt artus et membra\ntrucidatorum corporum sinu suo gestantes. nulla est in \nhis necessitatis excusatio: nam quibus mori licuit, \nsic uiuere necesse non fuit. \n",
                "2":"\n Horum trucem pertinaciam in consimili\nfacinore Calagurritanorum execrabilis impietas\nsupergressa est. qui, quo perseuerantius interempti\nSertorii cineribus obsidionem Cn. Pompei frustrantes \nfidem praestarent, quia nullum iam aliud in urbe \neorum supererat animal, uxores suas natosque ad \nusum nefariae dapis uerterunt: quoque diutius\narmata iuuentus uiscera sua uisceribns suis aleret,\ninfelices cadauerum reliquias sallire non dubitauit. \nen quam aliquis in acie hortaretur ut pro salute \nconiugum et liberorum fortiter dimicaret! ex hoc \nnimirum hoste tanto duci poena magis quam\nuictoria petenda fuit, quia plus uindicatus libertatis \nquam uictus gloriae adferre potuit, cum omne\nserpentum ac ferarum genus conparatione sui titulo \nferitatis superarit: nam quae illis dulcia uitae\npignora proprio spiritu cariora sunt, ea Calagurritanis \nprandia atque cenae extiterunt. \n"
            },
            "10":{
                "0":"\n DE TESTAMENTIS QVAE SCISSA SVNT \n Vacemus nunc negotio, quod actorum hominis \net praecipuae curae et ultimi est temporis,\nconsideremusque quae testamenta aut rescissa sunt\nlegitime facta aut, cum merito rescindi possent, rata \nmanserunt, quaeue ad alios quam qui expectabant \nhonorem hereditatis transtulerunt: atque ita, ut ea \nordine quo proposui exequar. \n",
                "1":"\n Militantis cuiusdam pater, cum de morte filii \nfalsum e castris nuntium accepisset, qui erat falsus, \naliis heredibus scriptis decessit. peractis deinde\nstipendiis adulescens domum petiit: errore patris,\ninpudentia alienorum domum sibi clausam repperit: \nquid enim illis inuerecundius? florem iuuentae pro \nre publica absumpserat, maximos labores ac plurima \npericula tolerauerat, aduerso corpore exceptas\nostendebat cicatrices, et postulabant ut auitos eius lares \notiosa ipsi urbi onera possiderent. itaque depositis \narmis coactus est in foro togatam ingredi militiam: \nacerbe: cum inprobissimis enim heredibus de \npaternis bonis apud centumuiros contendit:\nomnibusque non solum consiliis sed etiam sententiis\nsuperior discessit. \n",
                "2":"\n Item M. Annei Carseolani splendidissimi equitis \nRomani filius, a Sufenate auunculo suo adoptatus \ntestamentum naturalis patris, quo praeteritus erat, \napud centumuiros rescidit, cum in eo Tullianus \nPompei Magni familiaris ipso quidem Pompeio\nsignatore heres scriptus esset. itaque illi in iudicio plus \ncum excellentissimi uiri gratia quam cum parentis \ncineribus negotii fuit. ceterum quamuis utraque \nhaec aduersus nitebantur, tamen paterna bona\noptinuit: nam L. quidem Sextilius et P. Popilius, quos \nM. Anneius sanguine sibi coniunctos eadem ex parte \nqua Tullianum heredes fecerat, sacramento cum \nadulescentulo contendere ausi non sunt, tametsi \npraecipuis eo tempore Magni uiribus ad defendendas \ntabulas testamenti inuitari poterant, et aliquantum \nadiuuabat heredes quod M. Anneius in Sufenatis \nfamiliam ac sacra transierat. sed artissimum inter \nhomines procreationis uinculum patris simul\nuoluntatem et principis auctoritatem superauit. \n",
                "3":"\n C. autem Tettium a patre infantem\nexheredatum, Petronia matre, quam Tettius, quoad uixit, in \nmatrimonio habuerat, natum, diuus Augustus in \nbona paterna ire decreto suo iussit, patris patriae \nanimo usus, quoniam Tettius in proprio lare\nprocreato filio summa cum iniquitate paternum nomen \nabrogauerat. \n",
                "4":"\n Septicia quoque mater Trachalorum\nAriminensium irata filiis in contumeliam eorum, cum iam \nparere non posset, Publicio seni admodum nupsit, \ntestamento etiam utroque praeterito. a quibus aditus \ndiuus Augustus et nuptias mulieris et suprema\niudicia improbauit: nam hereditatem maternam filios \nhabere iussit, dotem, quia non creandorum\nliberorum causa coniugium intercesserat, uirum retinere \nuetuit. si ipsa Aequitas hac de re cognosceret, \npotuitne iustius aut grauius pronuntiare? spernis \nquos genuisti, nubis effeta, testamenti ordinem \nuiolento animo confundis neque erubescis ei totum \npatrimonium addicere, cuius pollincto iam corpori \nmarcidam senectutem tuam substrauisti. ergo dum \nsic te geris, ad inferos usque caelesti fulmine\ndaflata es. \n",
                "5":"\n Egregia C. quoque Calpurni Pisonis praetoris \nurbis constitutio: cum enim ad eum Terentius ex \nocto filiis, quos in adulescentiam perduxerat, ab \nuno in adoptionem dato exheredatum se querellam \ndetulisset, bonorum adulescentis possessionem ei \ndedit heredesque lege agere passus non est. mouit \nprofecto Pisonem patria maiestas, donum uitae, \nbeneficium educationis, sed aliquid etiam flexit \ncircumstantium liberorum numerus, qui a cum patre \nseptem fratres impie exheredatos uidebat. \n",
                "6":"\n Quid, Mamerci Aemili Lepidi consulis quam \ngraue decretum! Genucius quidam Matris magnae \nGallus a Cn. Oreste praetore urbis impetrauerat \nut restitui se in bona Naeui Ani iuberet, quorum \npossessionem secundum tabulas testamenti ab ipso \nacceperat. appellatus Mamercus a Surdino, cuius \nlibertus Genucium heredem fecerat, praetoriam\niurisdictionem abrogauit, quod diceret Genucium\namputatis sui ipsius sponte genitalibus corporis partibus \nneque uirorum neque mulierum numero haberi\ndebere. conueniens Mamerco, conueniens principi \nsenatus decretum, quo prouisum est ne obscena \nGenucii praesentia inquinataque uoce tribunalia \nmagistratuum sub specie petiti iuris polluerentur. \n",
                "7":"\n Multo Q. Metellus praetorem urbanum\nseueriorem egit quam Orestes gesserat. qui Vecillo lenoni, \nbonorum Vibieni possessionem secundum tabulas \ntestamenti petenti , non dedit, quia uir nobilissimus \net grauissimus fori ac lupanaris separandam\ncondicionem existimauit, nec aut factum illius conprobare \nuoluit, qui fortunas suas in stabulum contaminatum \nproiecerat, aut huic tamquam integro ciui iura\nreddere, qui se ab omni honesto uitae genere abruperat. \n"
            },
            "11":{
                "0":"\n QVAE RATA MANSERVNT CVM\nCAVSAS HABERENT CVR RESCINDI\nPOSSENT \n His rescissorum testamentorum exemplis\ncontenti attingamus ea, quae rata manserunt, cum \ncausas haberent, propter quas rescindi possent. \n",
                "1":"\n Quam certae, quam etiam notae insaniae\nTuditanus! utpote qui populo nummos sparserit\ntogamque uelut tragicam uestem in foro trahens maximo \ncum hominum risu conspectus fuerit ac multa his \nconsentanea fecerit. testamento † filium instituit \nheredem, quod Ti. Longus sanguine ei proximus \nhastae iudicio subuertere frustra conatus est: magis \nenim centumuiri quid scriptum esset in tabulis quam \nquis eas scripsisset considerandum existimauerunt. \n",
                "2":"\n Vita Tuditani demens, Aebutiae autem, quae \nL. Meneni Agrippae uxor fuerat, tabulae testamenti \nplenae furoris: nam cum haberet duas simillimae \nprobitatis filias † Pletoniam et Afroniam, animi sui \npotius inclinatione prouecta quam ullis alterius\niniuriis aut officiis conmota, Pletoniam tantum modo \nheredem instituit: filiis etiam Afroniae ex admodum \namplo patrimonio xx nummum legauit. Afronia \ntamen cum sorore sacramento contendere noluit \ntestamentumque matris patientia honorare quam \niudicio conuellere satius esse duxit, eo se ipsa\nindigniorem iniuria ostendens quo eam aequiore animo \nsustinebat. \n",
                "3":"\n Minus mirandum errorem muliebrem Q.\nMetellus fecit: is namque plurimis et celeberrimis \neiusdem nominis uiris in urbe nostra uigentibus, \nClaudiorum etiam familia, quam artissimo sanguinis \nuinculo contingebat, florente, Carrinatem solum\nheredem reliquit, nec hac re testamentum eius\nquisquam adtemptauit. \n",
                "4":"\n Item Pompeius Reginus uir transalpinae\nregionis, cum testamento fratris praeteritus esset et \nad coarguendam iniquitatem eius binas tabulas\ntestamentorum suorum in comitio incisas habita utriusque \nordinis maxima frequentia recitasset, in quibus\nmagna ex parte heres frater erat scriptus,\npraelegabaturque ei centies et quinquagies sestertium, multum \nac diu inter adsentientes indignationi suae amicos \nquestus, quod ad hastae iudicium adtinuit, cineres \nfratris quietos esse passus est. et erant ab eo\ninstituti heredes neque sanguine Regino pares neque \nproximi, sed alieni et humiles, ut non solum\nflagitiosum silentium, sed etiam praelatio contumeliosa \nuideri posset. \n",
                "5":"QVAE ADVERSVS OPINIONES HOMINVM HEREDES HABVERVNT \n Aeque felicis inpunitatis, sed nescio an\ntaetrioris haec delicti testamenta. \n\n Q. Caecilius, L. Luculli promptissimo studio \nmaximaque liberalitate et honestum dignitatis\ngradum et amplissimum patrimonium consecutus, cum \nprae se semper tulisset unum illum sibi esse\nheredem, moriens etiam anulos ei suos tradidisset,\nPomponium Atticum testamento adoptauit omniumque \nbonorum heredem reliquit. sed fallacis et insidiosi \ncadauer populus Romanus ceruicibus reste\ncircumdatum per uias traxit. itaque nefarius homo filium \nquidem et heredem habuit quem uoluit, funus autem \net exequias quales meruit. \n",
                "6":"\n Neque aliis dignus fuit T. Marius Vrbinas, \nqui ab infimo militiae loco beneficiis diui Augusti \nimperatoris ad summos castrensis honores perductus \neorumque uberrimis quaestibus locuples factus, non \nsolum ceteris uitae temporibus ei se fortunas suas \nrelinquere, a quo acceperat, praedicauit, sed etiam \npridie quam expiraret idem istud ipsi Augusto dixit, \ncum interim ne nomen quidem eius tabulis\ntestamenti adiecit. \n",
                "7":"\n L. autem Valerius, cui cognomen Heptachordo \nfuit, togatum hostem Cornelium Balbum expertus, \nutpote ope ra eius et consilio conpluribus priuatis \nlitibus uexatus ad ultimumque subiecto accusatore \ncapitali crimine accusatus, praeteritis aduocatis et \npatronis suis solum heredem reliquit. nimirum\nconsternatio quae dam animum eius transuersum egit: \namauit enim sordes suas et dilexit pericula et\ndamnationem uotis expetiuit, auctorem harum rerum \nbeniuolentia, propulsatores odio insecutus. \n",
                "8":"\n T. Barrus Lentulo Spintheri, cuius\namantissimum animum liberalissimamque amicitiam senserat, \ndecedens anulos suos perinde atque unico heredi \ntradidit, quem nulla ex parte heredem relinquebat. \nquantum illo momento temporis conscientia, si modo \nuires, quas habere creditur, possidet, a taeterrimo \nhomine supplicium exegit! inter ipsam enim fallacis \net ingratae culpae cogitationem spiritum posuit, \nquasi tortore aliquo mentem eius intus cruciante, \nquod animaduertebat e uita ad mortem transitum \nsuum et superis dis inuisum esse et inferis\ndetestabilem futurum. \n",
                "9":"\n M. uero Popilius senatori ordinis Oppium \nGallum ab ineunte aetate familiarissimum sibi\nmoriens pro uetusto iure amicitiae et uultu benigno \nrespexit et uerbis magnum prae se amorem\nferentibus prosecutus est, unum etiam de multis, qui\nadsidebant, ultimo conplexu et osculo dignum\niudicauit in superque anulos quoque suos ei tradidit,\nuidelicet ne quid ex ea hereditate, quam non erat \naditurus, amitteret. quos Oppius, uir diligens, sed \nmorientis amici plenum contumeliae ludibrium, in \nlocellum repositos et a praesentibus adsignatos\ndiligentissime heredibus illius exheres ipse reddidit. \nquid hoc ioco inhonestius aut quid intempestiuius? \nsenator populi Romani curia egressus, homo uitae \nfructibus continuo cariturus sanctissima iura\nfamiliaritatis morte pressis oculis et spiritu supremos \nanhelitus reddente scurrili lusu suggillanda sibi \ndesumpsit. \n"
            }
        },
        "7":{
            "0":{
                "0":"\n INFAMES REI QVIBVS DE CAVSIS\nABSOLVTI AVT DAMNATI SINT \n Nunc, quo aequiore animo ancipites iudiciorum \nmotus tolerentur, recordemur inuidia laborantes\nquibus de causis aut absoluti sint aut damnati. \n"
            },
            "1":{
                "0":"\n M. Horatius interfectae sororis crimine \na Tullo rege damnatus ad populum prouocato\niudicio absolutus est. quorum alterum atrocitas necis \nmouit, alterum causa flexit, quia inmaturum\nuirginis amorem seuere magis quam impie punitum \nexistimabat. itaque forti punitione liberata fratris \ndextera tantum consanguineo quantum hostili cruore \ngloriae haurire potuit. \n",
                "1":"\n Acrem se tunc pudicitiae custodem populus \nRomanus, postea plus iusto placidum iudicem\npraestitit. cum a Libone tribuno pl. Ser. Galba pro \nrostris uehementer increparetur, quod Lusitanorum \nmagnam manum interposita fide praetor in Hispania \ninteremisset, actionique tribuniciae M. Cato ultimae \nsenectutis oratione sua, quam in Origines retulit, \nsuscriberet, reus pro se iam nihil recusans paruulos \nliberos suos et Galli sanguine sibi coniunctum filium \nflens conmendare coepit eoque facto mitigata\ncontione qui omnium consensu periturus erat paene \nnullum triste suffragium habuit. misericordia ergo \nillam quaestionem, non aequitas rexit, quoniam quae \ninnocentiae tribui nequierat absolutio, respectui\npuerorum data est. \n",
                "2":"\n Consentaneum quod sequitur. A. Gabinius \nin maximo infamiae suae ardore suffragiis populi \n C. Memmio accusatore subiectus abruptae esse spei \nuidebatur, quoniam et accusatio partes suas plene \nexhibebat et defensionis praesidia inualida fide\nnitebantur et qui iudicabant ira perciti poenam hominis \ncupide expetebant. igitur uiator et carcer ante\noculos obuersabantur, cum interim omnia ista propitiae \nfortunae interuentu dispulsa sunt: filius namque \nGabinii Sisenna consternationis inpulsu ad pedes se \nMemmii supplex prostrauit, inde aliquod fomentum \nprocellae petens, unde totus impetus tempestatis \neruperat. quem truci uultu a se uictor insolens\nrepulsum excusso e manu anulo humi iacere\naliquamdiu passus est. quod spectaculum fecit ut Laelius \ntribunus pl. adprobantibus cunctis Gabinium dimitti \niuberet ac documentum daretur neque secundarum \nrerum prouentu insolenter abuti neque aduersis\n prae propere debilitari oportere: idque proximo exemplo \naeque patet. \n",
                "3":"\n App. Claudius, nescio religionis maior an \npatriae iniuria, si quidem illius uetustissimum\nmorem neglexit, huius pulcherrimam classem amisit, \ninfesto populo obiectus, cum effugere debitam\npoenam nullo modo posse crederetur, subito coorti \nimbris beneficio tutus fuit a damnatione: discussa \nenim quaestione aliam uelut dis interpellantibus de \nintegro instaurari non placuit. ita cui maritima \ntempestas causae dictionem contraxerat, caelestis \nsalutem attulit. \n",
                "4":"\n Eodem auxilii genere Tucciae uirginis\nVestalis incesti criminis reae castitas infamiae nube\nobscurata emersit. quae conscientia certa sinceritatis \nsuae spem salutis ancipiti argumento ausa petere \nest: arrepto enim cribro 'Vesta' inquit, 'si sacris \ntuis castas semper admoui manus, effice ut hoc \nhauriam e Tiberi aquam et in aedem tuam\nperferam'. audaciter et temere iactis uotis sacerdotis \nrerum ipsa natura cessit. \n",
                "5":"\n Item L. Piso a L. Claudio Pulchro accusatus, \nquod graues et intolerabiles iniurias sociis intulisset, \nhaud dubiae ruinae metum fortuito auxilio uitauit: \nnamque per id ipsum tempus, quo tristes de eo\nsententiae ferebantur, repentina uis nimbi incidit,\ncumque prostratus humi pedes iudicum oscularetur, os \nsuum caeno repleuit. quod conspectum totam\nquaestionem a seueritate ad clementiam et\nmansuetudinem transtulit, quia satis iam graues eum poenas \nsociis dedisse arbitrati sunt huc deductum\nnecessitatis, ut abicere se tam suppliciter et attollere tam \ndeformiter cogeretur. \n",
                "6":"\n Subnectam duos accusatorum suorum culpa \nabsolutos. Q. Flauius a C. Valerio aedile apud \npopulum reus actus, cum xiiii tribuum suffragiis \ndamnatus esset, proclamauit se innocentem opprimi. \ncui Valerius aeque clara uoce respondit nihil sua \ninteresse nocensne an innoxius periret, dummodo \nperiret. qua uiolentia dicti reliquas tribus aduersario \ndonauit. abiecerat inimicum, eundem, dum pro \ncerto pessum datum credit, erexit uictoriamque in \nipsa uictoria perdidit. \n",
                "7":"\n C. etiam Cosconium Seruilia lege reum, propter \nplurima et euidentissima facinora sine ulla\ndubitatione nocentem, Valeri Valentini accusatoris eius \nrecitatum in iudicio carmen, quo puerum\npraetextatum et ingenuam uirginem a se corruptam poetico \nioco significauerat, erexit, si quidem iudices inicum \nrati sunt eum uictorem dimittere, qui palmam non \nex alio ferre, sed de se dare merebatur. magis \nuero Valerius in Cosconii absolutione damnatus \nquam Cosconius in sua causa liberatus est. \n",
                "8":"\n Attingam eos quoque, quorum salus propriis \nobruta criminibus proximorum claritati donata est. \nA. Atilium Calatinum Soranorum oppidi proditione \nreum admodum infamem imminentis damnationis \npericulo pauca uerba Q. Maximi soceri subtraxerunt, \nquibus adfirmauit, si in eo crimine sontem illum ipse \nconperisset, dirempturum se fuisse adfinitatem:\ncontinuo enim populus paene iam exploratam\nsententiam suam unius iudicio concessit, indignum ratus eius \ntestimonio non credere, cui difficillimis rei publicae \ntemporibus bene se exercitus credidisse meminerat. \n",
                "9":"\n M. quoque Aemilius Scaurus repetundarum \nreus adeo perditam et conploratam defensionem in \niudicium attulit, ut, cum accusator diceret lege sibi \ncentum atque xx hominibus denuntiare testimonium \nlicere seque non recusare quominus absolueretur, \nsi totidem nominasset, quibus in prouincia nihil\nabstulisset, tam bona condicione uti non potuerit. \ntamen propter uetustissimam nobilitatem et recentem \nmemoriam patris absolutus est. \n",
                "10":"\n Sed quem ad modum splendor\namplissimorum uirorum in protegendis reis plurimum ualuit, \nita in opprimendis non sane multum potuit: quin \netiam euidenter noxiis, dum eos acrius inpugnat, \nprofuit. P. Scipio Aemilianus Cottam apud populum \naccusauit. cuius causa, quamquam grauissimis\ncriminibus erat confossa, septies ampliata et ad\nultimum octauo iudicio absoluta est, quia homines \nuerebantur ne praecipuae accusatoris amplitudini \ndamnatio eius donata existimaretur. quos haec\nsecum locutos crediderim: 'nolumus caput alterius\npetentem in iudicium triumphos et tropaea spoliaque \net deuictarum nauium rostra deferre: terribilis sit \nhis aduersus hostem, ciuis uero salutem tanto\nfragore gloriae subnixus ne insequatur'. \n",
                "11":"\n Tam uehementes iudices aduersus\nexcellentissimum accusatorem quam mites in longe inferioris \nfortunae reo. Calidius Bononiensis in cubiculo\nmariti noctu deprehensus, cum ob id causam adulterii \ndiceret, inter maximos et grauissimos infamiae fluctus \nemersit, tamquam fragmentum naufragii leue\nadmodum genus defensionis amplexus: adfirmauit enim \nse ob amorem pueri serui eo esse perductum.\nsuspectus erat locus, suspectum tempus, suspecta\nmatris familiae persona, suspecta etiam adulescentia \nipsius, sed crimen libidinis confessio intemperantiae \nliberauit. \n",
                "12":"\n Remissioris hoc, illud aliquanto grauioris \nmateriae exemplum. cum parricidii causam fratres \nCaelii dicerent splendido Tarracinae loco nati,\nquorum pater T. Caelius in cubiculo quiescens, filiis \naltero cubantibus lecto erat interemptus, neque aut \nseruus quisquam aut liber inueniretur, ad quem\nsuspicio caedis pertineret, hoc uno nomine absoluti \nsunt, quia iudicibus planum factum est illos aperto \nostio inuentos esse dormientes. somnus innoxiae \nsecuritatis certissimus index miseris opem tulit:\niudicatum est enim rerum naturam non recipere ut \nocciso patre supra uulnera et cruorem eius quietem \ncapere potuerint. \n"
            },
            "2":{
                "0":"\n Percurremus nunc eos, quibus in\ncausae dictione magis quae extra quaestionem erant \nnocuerunt quam sua innocentia opem tulit. L.\nScipio post speciosissimum triumphum de rege Antiocho \nductum, perinde ac pecuniam ab eo accepisset,\ndamnatus est. non, puto, quod pretio corruptus fuerat, \nut illum totius Asiae dominum et iam Europae \nuictrices manus inicientem ultra Taurum montem \nsummoueret. sed et alioqui uir sincerissimae uitae \net ab hac suspicione procul remotus, inuidiae, quae \ntunc in duorum fratrum inclytis cognominibus\nhabitabat, resistere non potuit. \n",
                "1":"\n Ac Scipioni quidem maximus fortunae fulgor, \nC. autem Deciano spectatae integritatis uiro uox \nsua exitium attulit: nam cum P. Furium\ninquinatissimae uitae pro rostris accusaret, quia quadam in \nparte actionis de morte L. Saturnini queri ausus \nfuerat, nec reum damnauit et insuper ei poenas\naddictas pependit. \n",
                "2":"\n Sex. quoque Titium similis casus prostrauit. \nerat innocens, erat agraria lege lata gratiosus apud \npopulum: tamen, quod Saturnini imaginem domi \nhabuerat, suffragiis eum tota contio oppressit. \n",
                "3":"\n Adiciatur his Claudia, quam insontem\ncrimine, quo accusabatur, uotum impium subuertit, \nquia, cum a ludis domum rediens turba elideretur, \noptauerat ut frater suus, maritimarum uirium\nnostrarum praecipua iactura, reuiuesceret saepiusque\nconsul factus infelici ductu nimis magnam urbis\nfrequentiam minueret. \n",
                "4":"\n Possumus et ad illos breui deuerticulo\ntransgredi, quos leues ob causas damnationis incursus \nabripuit. M. Muluius, Cn. Lollius, L. Sextilius \ntriumuiri, quod ad incendium in sacra uia ortum \nextinguendum tardius uenerant, a tribunis pl. die \ndicta apud populum damnati sunt. \n",
                "5":"\n Item P. Villius triumuir nocturnus a P.\nAquilio tribuno pl. accusatus populi iudicio concidit, quia \nuigilias neglegentius circumierat. \n",
                "6":"\n Admodum seuerae notae et illud populi\niudicium, cum M. Aemilium Porcinam a L. Cassio\naccusatum crimine nimis sublime extructae uillae in \nAlsiensi agro graui multa affecit. \n",
                "7":"\n Non subprimenda illius quoque damnatio, qui \npueruli sui nimio amore correptus, rogatus ab eo \nruri ut omasum in cenam fieri iuberet, cum bubulae \ncarnis in propinquo emendae nulla facultas esset, \ndomito boue occiso desiderium eius expleuit eoque \nnomine publica quaestione adflictus est, innocens, \nnisi tam prisco saeculo natus esset. \n"
            },
            "3":{
                "0":"\n Atque ut eos quoque referamus, qui \nin discrimen capitis adducti neque damnati neque \nabsoluti sunt, apud M. Popilium Laenatem\npraetorem quaedam, quod matrem fuste percussam\ninteremerat, causam dixit. de qua neutram in partem \nlatae sententiae sunt, quia abunde constabat eandem \nueneno necatorum liberorum dolore commotam, quos \nauia filiae infensa sustulerat, parricidium ultam esse \nparricidio. quorum alterum ultione, alterum\nabsolutione non dignum iudicatum est. \n",
                "1":"\n Eadem haesitatione Publi quoque Dolabellae \nproconsulari imperio Asiam obtinentis animus\nfluctuatus est. mater familiae Zmyrnaea uirum et \nfilium interemit, cum ab his optimae indolis\niuuenem, quem ex priore uiro enixa fuerat, occisum \nconperisset. quam rem Dollabella ad se delatam \nAthenas ad Arei pagi cognitionem relegauit, quia \nipse neque liberare duabus caedibus contaminatam \nneque punire tam iusto dolore inpulsam sustinebat. \nconsideranter et mansuete populi Romani\nmagistratus, sed Areopagitae quoque non minus sapienter, \nqui inspecta causa et accusatorem et ream post \ncentum annos ad se reuerti iusserunt, eodem affectu \nmoti, quo Dolabella. sed ille transferendo\nquaestionem, hi differendo damnandi atque absoluendi\ninexplicabilem cunctationem uitabant. \n"
            },
            "4":{
                "0":"\n DE PRIVATIS IVDICIIS INSIGNIBVS \n Publicis iudiciis adiciam priuata, quorum magis \naequitas quaestionum delectare quam immoderata \nturba offendere lectorem poterit. \n",
                "1":"\n Claudius Centumalus ab auguribus iussus\naltitudinem domus suae, quam in Caelio monte\nhabebat, summittere, quia his ex arce augurium\ncapientibus officiebat, uendidit eam Calpurnio Lanario \nnec indicauit quod imperatum a collegio augurum \nerat. a quibus Calpurnius demoliri domum coactus \nM. Porcium Catonem inclyti Catonis patrem\narbitrum † cum Claudio adduxit formulam, quidquid \nsibi dare facere oporteret ex fide bona. Cato, ut \nest edoctus de industria Claudium praedictum\nsacerdotum suppressisse, continuo illum Calpurnio\ndamnauit, summa quidem cum aequitate, quia bonae \nfidei uenditorem nec conmodorum spem augere nec \nincommodorum cognitionem obscurare oportet. \n",
                "2":"\n Notum suis temporibus iudicium\ncommemoraui, sed ne quod relatu ru s quidem sum obliteratum \nsilentio. C. Visellius Varro graui morbo correptus \ntrecenta milia nummum ab Otacilia Laterensis, cum \nqua commercium libidinis habuerat, expensa ferri \nsibi passus est eo consilio, ut, si decessisset, ab \nheredibus eam summam peteret, quam legati genus \nesse uoluit, libidinosam liberalitatem debiti nomine \ncolorando. euasit deinde ex illa tempestate\naduersus uota Otaciliae. quae offensa, quod spem \npraedae suae morte non maturasset, ex amica\nobsequenti subito destrictam feneratricem agere coepit, \nnummos petendo, quos ut fronte inuerecunda, ita \ninani stipulatione captauerat. de qua re C. Aquilius \nuir magnae auctoritatis et scientia iuris ciuilis\nexcellens iudex adductus adhibitis in consilium\nprincipibus ciuitatis prudentia et religione sua mulierem \nreppulit. quod si eadem formula Varro et damnari \net ab aduersaria absolui potuisset, eius quoque non \ndubito quin turpem et inconcessum errorem libenter \ncastigaturus fuerit: nunc priuatae actionis\ncalumniam ipse conpescuit, adulterii crimen publicae \nquaestioni uindicandum reliquit. \n",
                "3":"\n Multo animosius et ut militari spiritu dignum \nerat se in consimili genere iudicii C. Marius gessit: \nnam cum C. Titinius Minturnensis Fanniam uxorem, \nquam inpudicam de industria duxerat, eo crimine \nrepudiatam dote spoliare conaretur, sumptus inter \neos iudex in conspectu habita quaestione seductum \nTitinium monuit ut incepto desisteret ac mulieri \ndotem redderet. quod cum saepius frustra fecisset, \ncoactus ab eo sententiam pronuntiare mulierem\ninpudicitiae sestertio nummo, Titinium summa totius \ndotis damnauit, praefatus idcirco se hunc iudicandi \nmodum secutum, cum liqueret sibi Titinium\npatrimonio Fanniae insidias struentem inpudicae\nconiugium expetisse. Fannia autem haec est, quae \npostea Marium hostem a senatu iudicatum caenoque \npaludis, qua extractus erat, oblitum et iam in\ndomum suam custodiendum Minturnis deductum ope \nquantacumque potuit adiuuit, memor, quod inpudica \niudicata esset, suis moribus, quod dotem seruasset, \nillius religioni acceptum ferri debere. \n",
                "4":"\n Multus sermo eo etiam iudicio manauit, in \nquo quidam furti damnatus est, qui equo, cuius \nusus illi Ariciam conmodatus fuerat, ulteriore eius \nmunicipii cliuo uectus esset. quid aliud hoc loci \nquam uerecundiam illius saeculi laudemus, in quo \ntam minuti a pudore excessus puniebantur? \n"
            },
            "5":{
                "0":"\n QVAE MVLIERES APVD MAGISTRATVS\nPRO SE AVT PRO ALIIS CAVSAS\nEGERVNT \n Ne de his quidem feminis tacendum est, quas \ncondicio naturae et uerecundia stolae ut in foro et \niudiciis tacerent cohibere non ualuit. \n",
                "1":"\n Maesia Sentinas rea causam suam L. Titio \npraetore iudicium cogente maximo populi concursu \negit modosque omnes ac numeros defensionis non \nsolum diligenter, sed etiam fortiter executa, et \nprima actione et paene cunctis sententiis liberata \nest. quam, quia sub specie feminae uirilem animum \ngerebat, Androgynen appellabant. \n",
                "2":"\n C. Afrania uero Licinii Bucconis senatoris \nuxor prompta ad lites contrahendas pro se semper \napud praetorem uerba fecit, non quod aduocatis\ndeficiebatur, sed quod inpudentia abundabat. itaque \ninusitatis foro latratibus adsidue tribunalia\nexercendo muliebris calumniae notissimum exemplum \neuasit, adeo ut pro crimine inprobis feminarum \nmoribus C. Afraniae nomen obiciatur. prorogauit \nautem spiritum suum ad C. Caesarem iterum P. \nSeruilium consules: tale enim monstrum magis quo \ntempore extinctum quam quo sit ortum memoriae \ntradendum est. \n",
                "3":"\n Hortensia uero Q. Hortensi filia, cum ordo \nmatronarum graui tributo a triumuiris esset\noneratus nec quisquam uirorum patrocinium eis\naccommodare auderet, causam feminarum apud triumuiros \net constanter et feliciter egit: repraesentata enim \npatris facundia impetrauit ut maior pars imperatae \npecuniae his remitteretur. reuixit tum muliebri \nstirpe Q. Hortensius uerbisque filiae aspirauit, cuius \nsi uirilis sexus posteri uim sequi uoluissent,\nHortensianae eloquentiae tanta hereditas una feminae \nactione abscissa non esset. \n"
            },
            "6":{
                "0":"\n DE QVAESTIONIBVS \n Atque ut omnes iudiciorum numeros exequamur, \nquaestiones, quibus aut creditum non est aut\ntemere habita fides est, referamus. \n",
                "1":"\n M. Agrii argentarii seruus Alexander A. Fanni \nseruum occidisse insimulatus est eoque nomine\ntortus a domino admisisse id facinus constantissime \nadseuerauit. itaque Fannio deditus supplicio\nadfectus est. paruulo deinde tempore interiecto ille, \ncuius de nece creditum erat, domum rediit. \n",
                "2":"\n Contra P. Atinii seruus Alexander, cum in \n hanc suspicionem C. Flauii equitis Romani occisi \nuenisset, sexies tortus pernegauit ei se culpae \nadfinem fuisse, sed perinde atque confessus ess et, a \niudicibus damnatus et a L. Calpurnio triumuiro in \ncrucem actus est. \n",
                "3":"\n Item Fuluio Flacco causam dicente Philippus \nseruus eius, in quo tota quaestio nitebatur, octies \ntortus nullum omnino uerbum, quo dominus\nperstringeretur, emisit, et tamen reus damnatus est, \ncum certius argumentum innocentiae unus octies \ntortus exhiberet quam octo semel torti praebuissent. \n"
            },
            "7":{
                "0":"\n DE TESTIBVS \n Sequitur ut ad testis pertinentia exempla \nconmemorem. Cn. et Q. Seruiliis Caepionibus isdem \nparentibus natis et per omnes honorum gradus ad \nsummam amplitudinem prouectis, item fratribus \nMetellis Quinto et Lucio consularibus et censoriis, \naltero etiam triumphali, in Q. Pompeium A. f.\nrepetundarum reum acerrime dicentibus testimonium \nnon abrogata fides absoluto Pompeio, sed ne\npotentia inimicum oppressisse uiderentur occursum est. \n",
                "1":"\n M. etiam Aemilius Scaurus princeps senatus \nC. Memmium repetundarum reum destricto\ntestimonio insecutus est, item C. Flauium eadem lege\naccusatum testis proscidit: iam C. Norbanum maiestatis \ncrimine publicae quaestioni subiectum ex professo \nopprimere conatus est. nec tamen aut auctoritate, \nqua plurimum pollebat, aut religione, de qua nemo \ndubitabat, quemquam eorum adfligere potuit. \n",
                "2":"\n L. quoque Crassus, tantus apud iudices,\nquantus apud patres conscriptos Aemilius Scaurus— \nnamque eorum suffragia robustissimis et felicissimis \neloquentiae stipendiis regebat eratque sic fori, ut \nille curiae princeps—, cum uehementissimum\ntestimonii fulmen in M. Marcellum reum iniecisset,\nimpetu grauis, exitu uanus apparuit. \n",
                "3":"\n Age, Q. Metellus Pius, L. et M. Luculli, Q. \nHortensius, M'. Lepidus C. Cornelii maiestatis rei \nquam non onerarunt tantum modo testes salutem, \nsed etiam negantes illo incolumi stare rem publicam \nposse, depoposcerunt! quae decora ciuitatis, pudet \nreferre, umbone iudiciali repulsa sunt. \n",
                "4":"\n Quid, M. Cicero forensi militia summos\nhonores amplissimumque dignitatis locum adeptus, nonne \nin ipsis eloquentiae suae castris testis abiectus est, \ndum P. Claudium Romae apud se fuisse iurat, illo \nsacrilegum flagitium uno argumento absentiae tuente? \nsi quidem iudices Claudium incesti crimine quam \nCiceronem infamia periurii liberare maluerunt. \n",
                "5":"\n Tot eleuatis testibus unum, cuius noua ratione \niudicium ingressa auctoritas confirmata est, referam. \nP. Seruilius consularis, censorius, triumphalis, qui \nmaiorum suorum titulis Isaurici cognomen adiecit, \ncum forum praeteriens testes in reum dari uidisset, \nloco testis constitit ac summam inter patronorum \npariter et accusatorum admirationem sic orsus est: \n'hunc ego, iudices, qui causam dicit, cuias sit aut \nquam uitam egerit quamque merito uel iniuria\naccusetur ignoro: illud tantum scio, cum occurrisset \nmihi Laurentina uia iter facienti admodum angusto \nloco, equo descendere noluisse. quod an aliquid ad \nreligionem uestram pertineat ipsi aestimabitis: ego \nid supprimendum non putaui'. iudices reum uix \nauditis ceteris testibus damnarunt: ualuit enim apud \neos cum amplitudo uiri, tum grauis neglectae\ndignitatis eius indignatio, eumque, qui uenerari principes \nnesciret, in quodlibet facinus procursurum\ncrediderunt. \n"
            },
            "8":{
                "0":"\n QVI QVAE IN ALIIS VINDICARANT\nIPSI COMMISERVNT \n Ne illos quidem latere patiamur, qui quae in \naliis uindicarant ipsi commiserunt. \n",
                "1":"\n C. Licinius cognomine Hoplomachus a\npraetore postulauit ut patri suo bonis tamquam ea\ndissipanti interdiceretur, et quidem quod petierat\nimpetrauit, sed ipse paruo post tempore mortuo sene \namplam ab eo relictam pecuniam festinanter\nconsumpsit. a uicissitudine poenae a fuit, quoniam \nhereditatem absumere quam heredem maluit tollere. \n",
                "2":"\n C. autem Marius, cum magnum et salutarem \nrei publicae ciuem in L. Saturnino opprimendo \negisset, a quo in modum uexilli pilleum seruituti \nad arma capienda ostentatum erat, L. Sulla cum \nexercitu in urbem inrumpente ad auxilium seruorum \npilleo sublato confugit. itaque, dum facinus quod \npunierat imitatur, alterum Marium, a quo\nadfligeretur, inuenit. \n",
                "3":"\n C. uero Licinius Stolo, cuius beneficio plebi \npetendi consulatus potestas facta est, cum lege\nsanxisset ne quis amplius quingenta agri iugera\npossideret, ipse mille conparauit dis simulandique criminis \ngratia dimidiam partem filio emancipauit. quam ob \ncausam a. M. Popilio Laenate accusatus primus sua \nlege cecidit ac docuit nihil aliud praecipi debere, \nnisi quod prius quisque sibi imperau er it. \n",
                "4":"\n Q. autem Varius propter obscurum ius\nciuitatis Hybrida cognominatus tribunus pl. legem\naduersus intercessionem collegarum perrogauit, quae \niubebat quaeri quorum dolo malo socii ad arma ire \ncoacti essent, magna cum clade rei publicae: sociale \nenim prius, deinde ciuile bellum excitauit. sed dum \nante pestiferum tribunum pl. quam certum ciuem \nagit, sua lex eum domesticis laqueis constrictum \nabsumpsit. \n"
            },
            "9":{
                "0":"\n DE STVDIO ET INDVSTRIA \n Quid cesso uires industriae commemorare, cuius \nalacri spiritu militiae stipendia roborantur, forensis \ngloria accenditur, fido sinu cuncta studia recepta \nnutriuntur, quidquid animo, quidquid manu, \nquidquid lingua admirabile est, ad cumulum laudis\nperducitur? † quae cum sit perfectissima uirtus,\nduramento sui confirmatur. \n",
                "1":"\n Cato sextum et octogesimum annum agens, \ndum in re publica tuenda iuuenili animo perstat, \nab inimicis capitali crimine accusatus causam suam \negit, neque aut memoriam eius quisquam tardiorem \naut firmitatem lateris ulla ex parte quassatam aut \nos haesitatione inpeditum animaduertit, quia omnia \nista in suo statu aequali ac perpetua industria\ncontinebat. quin etiam in ipso diutissime actae uitae \nfine disertissimi oratoris Galbae accusationi\ndefensionem suam pro Hispania opposuit. idem Graecis \nlitteris erudiri concupiuit, quam sero, inde\naestimemus, quod etiam Latinas paene iam senex didicit, \ncumque eloquentia magnam gloriam partam haberet, \nid egit, ut iuris ciuilis quoque esset peritissimus. \n",
                "2":"\n Cuius mirifica proles propior aetati nostrae \nCato ita doctrinae cupiditate flagrauit, ut ne in curia \nquidem, dum senatus cogitur, temperaret sibi quo \nminus Graecos libros lectitaret. qua quidem\nindustria ostendit aliis tempora deesse, alios superesse \ntemporibus. \n",
                "3":"\n Terentius autem Varro humanae uitae expleto \nspatio non annis, quibus saeculi tempus aequauit, \nquam stilo uiuacior fuit: in eodem enim lectulo et \nspiritus eius et egregiorum operum cursus\nextinctus est. \n",
                "4":"\n Consimilis perseuerantiae Liuius Drusus, qui \naetatis uiribus et acie oculorum defectus ius ciuile \npopulo benignissime interpretatus est utilissimaque \ndiscere id cupientibus monumenta conposuit: nam \nut senem illum natura, caecum fortuna facere\npotuit, ita neutra interpellare ualuit ne non animo \net uideret et uigeret. \n",
                "5":"\n Publilius uero senator et Lupus Pontius eques \nRomanus suis temporibus celebres causarum actores \nluminibus capti eadem industria forensia stipendia \nexecuti sunt. itaque frequentius etiam audiebantur, \nconcurrentibus aliis, quia ingenio eorum\ndelectabantur, aliis, quia constantiam admirabantur: nam, \nqui tali in conmodo perculsi secessum petunt,\nduplicant tenebras fortuitis uoluntarias adicientes. \n",
                "6":"\n Iam P. Crassus, cum in Asiam ad Aristonicum \nregem debellandum consul uenisset, tanta cura \nGraecae linguae notitiam animo conprehendit, ut \neam in quinque diuisam genera per omnes partes \nac numeros penitus cognosceret. quae res maximum \nei sociorum amorem conciliauit, qua quis eorum \nlingua apud tribunal illius postulauerat, eadem\ndecreta reddenti. \n",
                "7":"\n Ne Roscius quidem subtrahatur, scaenicae\nindustriae notissimum exemplum, qui nullum umquam \nspectante populo gestum, nisi quem domi meditatus \nfuerat, promere ausus est. quapropter non ludicra \nars Roscium, sed Roscius ludicram artem\nconmendauit, nec uulgi tantum fauorem, uerum etiam\nprincipum familiaritates amplexus est. haec sunt attenti \net anxii et numquam cessantis studii praemia,\npropter quae tantorum uirorum laudibus non inpudenter \nse persona histrionis inseruit. \n"
            },
            "10":{
                "0":"\n Graeca quoque industria, quoniam nostrae \nmultum profuit, quem meretur fructum Latina\nlingua recipiat. Demosthenes, cuius commemorato\nnomine maximae eloquentiae consummatio audientis \nanimo oboritur, cum inter initia iuuentae artis, quam \nadfectabat, primam litteram dicere non posset, oris \nsui uitium tanto studio expugnauit, ut ea a nullo \nexpressius referretur. deinde propter nimiam\nexilitatem acerbam auditu uocem suam exercitatione \ncontinua ad maturum et gratum auribus sonum\nperduxit. lateris etiam firmitate defectus, quas\ncorporis habitus uires negauerat, a labore mutuatus \nest: multos enim uersus uno impetu spiritus\nconplectebatur eosque aduersa loca celeri gradu\nscandens pronuntiabat ac uadosis litoribus insistens\ndeclamationes fluctuum fragoribus obluctantibus edebat, \nut ad fremitus concitatarum contionum patientia \nduratis auribus uteretur. fertur quoque ori\ninsertis calculis multum ac diu loqui solitus, quo \nuacuum promptius esset et solutius. proeliatus est \ncum rerum natura et quidem uictor abiit\nmalignitatem eius pertinacissimo animi robore superando. \nitaque alterum Demosthenen mater, alterum industria \nenixa est. \n",
                "1":"\n Atque ut ad uetustiorem industriae actum \ntransgrediar, Pythagoras, perfectissimum opus\nsapientiae a iuuenta pariter et omnis honestatis\npercipiendae cupiditate ingressus,—nihil enim, quod \nad ultimum sui peruenturum est finem, non et\nmature et alacriter incipit,—Aegyptum petiit, ubi \nlitteris gentis eius adsuefactus, praeteriti aeui\nsacerdotum commentarios scrutatus innumerabilium\nsaeculorum obseruationes cognouit. inde ad Persas\nprofectus magorum exactissimae prudentiae se\nformandum tradidit, a quibus siderum motus cursusque \nstellarum et unius cuiusque uim, proprietatem, \neffectum benignissime demonstratum docili animo \nsorpsit. Cretam deinde et Lacedaemona nauigauit, \nquarum legibus ac moribus inspectis ad Olympicum \ncertamen descendit, cumque multiplicis scientiae \nmaximam inter totius Graeciae admirationem\nspecimen exhibuisset, quo cognomine censeretur\ninterrogatus, non se sapientem,—iam enim illud vii \nexcellentes uiri occupauerant—sed amatorem\nsapientiae, id est Graece filo/sofon edidit. in Italiae \netiam partem, quae tunc maior Graecia\nappellabatur, perrexit, in qua plurimis et opulentissimis\nurbibus effectus studiorum suorum adprobauit. cuius \nardentem rogum plenis uenerationis oculis\nMetapontus aspexit oppidum, Pythagorae quam suorum \ncinerum nobilius clariusque monumentum. \n",
                "2":"\n Platon autem patriam Athenas, praeceptorem \nSocratem sortitus, et locum et hominem doctrinae \nfertilissimum, ingenii quoque diuina instructus\nabundantia, cum omnium iam mortalium\nsapientissimus haberetur, eo quidem usque, ut, si ipse Iuppiter \ncaelo descendisset, nec elegantiore nec beatiore\nfacundia usurus uideretur, Aegyptum peragrauit, dum \na sacerdotibus eius gentis geometriae multiplices \nnumeros et caelestium obseruationum rationem\npercipit. quoque tempore a studiosis iuuenibus\ncertatim Athenae Platonem doctorem quaerentibus\npetebantur, ipse Nili fluminis inexplicabiles ripas\nuastissimosque campos, † effusam barbariam et flexuosos \nfossarum ambitus Aegyptiorum senum discipulus \nlustrabat. quo minus miror in Italiam transgressum, \nut ab Archyta Tarenti, a Timaeo et Arione et \nEchecrate Locris Pythagorae praecepta et instituta \nacciperet: tanta enim uis, tanta copia litterarum \nundique colligenda erat, ut inuicem per totum\nterrarum orbem dispergi et dilatari posset. altero etiam \net octogesimo anno decedens sub capite Sophronis \nmimos habuisse fertur. sic ne extrema quidem eius \nhora agitatione studii uacua fuit. \n",
                "3":"\n At Democritus, cum diuitiis censeri posset, \nquae tantae fuerunt, ut pater eius Xerxis exercitui \nepulum dare ex facili potuerit, quo magis uacuo animo \nstudiis litterarum esset operatus, parua admodum \nsumma retenta patrimonium suum patriae donauit. \nAthenis autem compluribus annis moratus omnia \ntemporum momenta ad percipiendam et exercendam \ndoctrinam conferens ignotus illi urbi uixit, quod \nipse quodam uolumine testatur. stupet mens\nadmiratione tantae industriae et iam transit alio. \n",
                "4":"\n Carneades laboriosus et diuturnus sapientiae \nmiles, si quidem xc expletis annis idem illi uiuendi \nac philosophandi finis fuit, ita se mirifice doctrinae \noperibus addixerat, ut, cum cibi capiendi causa\nrecubuisset, cogitationibus inhaerens manum ad\nmensam porrigere obliuisceretur. sed ei Melissa, quam \nuxoris loco habebat, temperato inter studia non \ninterpellandi et inediae succurrendi officio\ndexteram suam necessariis usibus aptabat. ergo animo \ntantum modo uita fruebatur, corpore uero quasi \nalieno et superuacuo circumdatus erat. idem cum \nChrysippo disputaturus elleboro se ante purgabat \nad expromendum ingenium suum adtentius et illius \nrefellendum acrius. quas potiones industria solidae \nlaudis cupidis adpetendas effecit! \n",
                "5":"\n Quali porro studio Anaxagoran flagrasse\ncredimus? qui cum e diutina peregrinatione patriam \nrepetisset possessionesque desertas uidisset, 'non \nessem' inquit 'ego saluus, nisi istae perissent'. \nuocem petitae sapientiae compotem! nam si\npraediorum potius quam ingenii culturae uacasset,\ndominus rei familiaris intra penates mansisset, non \ntantus Anaxagoras ad eos redisset. \n",
                "6":"\n Archimedis quoque fructuosam industriam fuisse \ndicerem, nisi eadem illi et dedisset uitam et\nabstulisset: captis enim Syracusis Marcellus, etsi \nmachinationibus eius multum ac diu uictoriam suam \ninhibitam senserat, eximia tamen hominis prudentia \ndelectatus ut capiti illius parceretur edixit, paene \ntantum gloriae in Archimede seruato quantum in \noppressis Syracusis reponens. at is, dum animo et \noculis in terra defixis formas describit, militi, qui \npraedandi gratia domum inruperat strictoque super \ncaput gladio quisnam esset interrogabat, propter \nnimiam cupiditatem inuestigandi quod requirebat\nnomen suum indicare non potuit, sed protecto manibus \npuluere 'noli' inquit, 'obsecro, istum disturbare', ac \nperinde quasi neglegens imperii uictoris obtruncatus \nsanguine suo artis suae liniamenta confudit. quo \naccidit ut propter idem studium modo donaretur \nuita, modo spoliaretur. \n",
                "7":"\n Socraten etiam constat aetate prouectum\nfidibus tractandis operam dare coepisse satius\niudicantem eius artis usum sero quam numquam percipere. \net quantula Socrati accessio illa futura scientia erat? \nsed peruicax hominis industria tantis doctrinae suae \ndiuitiis etiam musicae rationis uilissimum\nelementum accedere uoluit. ergo dum ad discendum\nsemper se pauperem credit, ad docendum fecit\nlocupletissimum. \n",
                "8":"\n Atque ut longae et felicis industriae quasi in \nunum aceruum exempla redigamus, Isocrates\nnobilissimum librum, qui *panaqhnai+ko/s inscribitur, \nquartum et nonagesimum annum agens, ita ut ipse \nsignificat, conposuit, opus ardentis spiritus plenum. \nex quo apparet senescentibus membris eruditorum \nintus animos industriae beneficio florem iuuentae \nretinere. neque hoc stilo terminos uitae suae clausit: \nnamque admirationis eius fructum quinquennio\npercepit. \n",
                "9":"\n Citerioris aetatis metas, sed non parui tamen \nspatii chrysippi uiuacitas flexit: nam octogesimo \nanno coeptum undequadragesimum *logikw=n \nexactissimae subtilitatis uolumen reliquit. cuius studium \nin tradendis ingenii sui monumentis tantum operae \nlaborisque sustinuit, ut ad ea, quae scripsit,\npenitus cognoscenda longa uita sit opus. \n",
                "10":"\n Te quoque, Cleanthe, tam laboriose\nhaurientem et tam pertinaciter tradentem sapientiam numen \nipsius industriae suspexit, cum adulescentem quaestu \nextrahendae aquae nocturno tempore inopiam tuam \nsustentantem, diurno Chrysippi praeceptis\npercipiendis uacantem, eundemque ad undecentesimum annum \nadtenta cura erudientem auditores tuos uideret:\nduplici enim labore unius saeculi spatium occupasti, \nincertum reddendo discipulusne an praeceptor esses \nlaudabilior. \n",
                "11":"\n Sophocles quoque gloriosum cum rerum\nnatura certamen habuit, tam benigne mirifica illi opera \nsua exhibendo quam illa operibus eius tempora\nliberaliter sumministrando: prope enim centesimum\nannum attigit, sub ipsum transitum ad mortem\nOedipode e)pi\\ *kolwnw=| scripto, qua sola fabula omnium \neiusdem studi poetarum praeripere gloriam potuit. \nidque ignotum esse posteris filius Sophoclis Iophon \nnoluit, sepulcro patris quae retuli insculpendo. \n",
                "12":"\n Simonides uero poeta octogesimo anno et\ndocuisse se carmina et in eorum certamen descendisse \nipse gloriatur. nec fuit inicum illum uoluptatem ex \ningenio suo diu percipere, cum tan tam omni aeuo \nfruendam traditurus esset. \n",
                "13":"\n Nam Solon quanta industria flagrauerit et \nuersibus conplexus est, quibus significat se cotidie \naliquid addiscentem senescere, et supremo uitae die \nconfirmauit, quod adsidentibus amicis et quadam de \nre sermonem inter se conferentibus fatis iam pressum \ncaput erexit interrogatusque quapropter id fecisset \nrespondit 'ut, cum istud, quidquid est, de quo\ndisputatis, percepero, moriar'. migrasset profecto ex \nhominibus inertia, si eo animo uitam ingrederentur, \nquo eam Solon egressus est. \n",
                "14":"\n Quam porro industrius Themistocles, qui \nmaximarum rerum cura districtus, omnium tamen \nciuium suorum nomina memoria conprehendit per \nsummamque iniquitatem patria pulsus et ad Xerxem, \nquem paulo ante deuicerat, confugere coactus, prius \nquam in conspectum eius ueniret, Persico sermone \nse adsuefecit, ut labore parta commendatione regiis \nauribus familiarem et adsuetum sonum uocis adhiberet. \n",
                "15":"\n Cuius utriusque industriae laudem duo reges \npartiti sunt, Cyrus omnium militum suorum nomina, \nMitridates duarum et xx gentium, quae sub regno \neius erant, linguas ediscendo, ille, ut sine\nmonitore exercitum salutaret, hic, ut eos, quibus\nimperabat, sine interprete adloqui posset. \n"
            },
            "11":{
                "0":"\n DE OTIO \n Otium, quod praecipue industriae et studio \nmaxime contrarium uidetur, praecipue subnecti \ndebet, non quo euanescit uirtus, sed quo recreatur: \nalterum enim etiam inertibus uitandum, alterum \nstrenuis quoque interdum adpetendum est, illis, ne \n† propriae uitam inermem exigant, his, ut\ntempestiua laboris intermissione ad laborandum fiant \nuegetiores. \n",
                "1":"\n Par uerae amicitiae clarissimum Scipio et \nLaelius, cum amoris uinculo tum etiam omnium\nuirtutum inter se iunctum societate, ut actuosae uitae \niter aequali gradu exequebantur, ita animi quoque \nremissioni bus communiter adquiescebant: constat \nnamque eos Caietae et Laurenti uagos litoribus\nconchulas et umbilicos lectitasse, idque se P. Crassus \nex socero suo Scaeuola, qui gener Laelii fuit, audisse \nsaepe numero praedicauit. \n",
                "2":"\n Scaeuola autem, quiet is et remissionis eorum \ncertissimus testis, optime pila lusisse traditur, quia \nuidelicet ad hoc deuerticulum animum suum\nforensibus ministeriis fatigatum transferre solebat. alueo \nquoque et calculis interdum uacasse dicitur, cum \nbene ac diu iura ciuium et caerimonias deorum\nordinasset: ut enim in rebus seriis Scaeuolam, ita \nin scaelus lusibus hominem agebat, quem rerum \nnatura continui laboris patientem esse non sinit. \n"
            },
            "12":{
                "0":"\n Idque uidit, cui nulla pars sapientiae \nobscura fuit, Socrates, ideoque non erubuit tunc, \ncum interposita harundine cruribus suis cum\nparuulis filiolis ludens ab Alcibiade risus est. \n",
                "1":"\n Homerus quoque, ingeni caelestis uates, non \naliud sensit uehementissimis Achillis manibus\ncanoras fides aptando, ut earum militare robur leni pacis \nstudio relaxaret. \n"
            },
            "13":{
                "0":"\n QVANTA VIS SIT ELOQVENTIAE \n Potentiam uero eloquentiae, etsi plurimum ualere \nanimaduertimus, tamen sub propriis exemplis, quo \nscilicet uires eius testatiores fiant, recognosci\nconuenit. \n",
                "1":"\n Regibus exactis plebs dissidens a patribus \niuxta ripam fluminis Anienis in colle, qui sacer \nappellatur, armata consedit, eratque non solum\ndeformis, sed etiam miserrimus rei publicae status, a \ncapite eius cetera parte corporis pestifera seditione \ndiuisa. ac ni Valeri subuenisset eloquentia, spes tanti \nimperii in ipso paene ortu suo corruisset: is\nnamque populum noua et insolita libertate temere\ngaudentem oratione ad meliora et saniora consilia\nreuocatum senatui subiecit, id est urbem urbi iunxit. \nuerbis ergo facundis ira, consternatio, arma cesserunt. \n",
                "2":"\n Quae etiam Marianos Cinnanosque mucrones \nciuilis profundendi sanguinis cupiditate furentes \ninhibuerunt: missi enim a saeuissimis ducibus milites \nad M. Antonium obtruncandum sermone eius\nobstupefacti destrictos iam et uibrantes gladios cruore\nuacuos uaginis reddiderunt. quibus digressis P. Annius \n—is enim solus in aditu expers Antonianae\neloquentiae steterat—crudele imperium truculento \nministerio peregit. quam disertum igitur eum fuisse \nputemus, quem ne hostium quidem quisquam\noccidere sustinuit, qui modo uocem eius ad aures suas \nuoluit admittere? \n",
                "3":"\n Diuus quoque Iulius, quam caelestis numinis \ntam etiam humani ingenii perfectissimum columen, \nuim facundiae proprie expressit dicendo in\naccusatione Cn. Dolabellae, quem reum egit, extorqueri \nsibi causam optimam L. Cottae patrocinio, si\nquidem maxima tunc eloquentia de ui eloquentiae questa \nest. cuius facta mentione, quoniam domesticum \nnullum maius adiecerim exemplum,\nperegrinandum est. \n"
            },
            "14":{
                "0":"\n Pisistratus dicendo tantum ualuisse\ntraditus est, ut ei Athenienses regium imperium\noratione capti permitterent, cum praesertim e contraria \nparte amantissimus patriae Solo niteretur. sed\nalterius salubriores erant contiones, alterius disertiores. \nquo euenit ut alioqui prudentissima ciuitas libertati \nseruitutem praeferret. \n",
                "1":"\n Pericles autem, felicissimis naturae incrementis \nsub Anaxagora praeceptore summo studio perpolitis \ninstructus, liberis Athenarum ceruicibus iugum\nseruitutis inposuit: egit enim illam urbem et uersauit \narbitrio suo, cumque aduersus uoluntatem populi \nloqueretur, iucunda nihilo minus et popularis eius \nuox erat. itaque ueteris comoediae maledica lingua, \nquamuis potentiam uiri perstringere cupiebat, tamen \nin labris hominis melle dulciorem leporem fatebatur \nhabitare inque animis eorum, qui illum audierant, \nquasi aculeos quosdam relinqui praedicabat. fertur \nquidam, cum admodum senex primae contioni\nPericlis adulescentuli interesset idemque iuuenis\nPisistratum decrepitum iam contionantem audisset, non \ntemperasse sibi quo minus exclamaret caueri illum \nciuem oportere, quod Pisistrati orationi simillima \neius esset oratio. nec hominem aut aestimatio\neloqui aut morum augurium fefellit. quid enim inter \nPisistratum et Periclen interfuit, nisi quod ille\narmatus, hic sine armis tyrannidem gessit? \n",
                "2":"\n Quantum eloquentia ualuisse Hegesian\nCyrenaicum philosophum arbitramur? qui sic mala uitae \nrepraesentabat, ut eorum miseranda imagine\naudientium pectoribus inserta multis uoluntariae mortis \noppetendae cupiditatem ingeneraret: ideoque a rege \nPtolomaeo ulterius hac de re disserere\nprohibitus est. \n"
            },
            "15":{
                "0":"\n QVANTVM MOMENTVM SIT IN PRONVNTIATIONE ET APTO MOTV CORPORIS \n Eloquentiae autem ornamenta in pronuntiatione \napta et conueniente motum corporis consistunt. quibus \ncum se instruxit, tribus modis homines adgreditur, \nanimos eorum ipsa inuadendo, horum alteri aures, \nalteri oculos permulcendos tradendo. \n",
                "1":"\n Sed ut propositi fides in personis inlustribus \nexhibeatur, C. Gracchus, eloquentiae quam propositi \nfelicioris adulescens, quoniam flagrantissimo\ningenio, cum optime rem publicam tueri posset,\nperturbare impie maluit, quotiens apud populum\ncontionatus est, seruum post se musicae artis peritum \nhabuit, qui occulte eburnea fistula pronuntiationis \neius modos formabat aut nimis remissos excitando \naut plus iusto concitatos reuocando, quia ipsum \ncalor atque impetus actionis attentum huiusce\ntemperamenti aestimatorem esse non patiebatur. \n",
                "2":"\n Q. autem Hortensius plurimum in corporis \ndecoro motu repositum credens paene plus studii in \neo dem e laborando quam in ipsa eloquentia\nadfectanda inpendit. itaque nescires utrum cupidius \nad audiendum eum an ad spectandum concurreretur: \nsic uerbis oratoris aspectus et rursus aspectui uerba \nseruiebant. constat Aesopum Rosciumque ludicrae \nartis peritissimos illo causas agente in corona\nfrequenter adstitisse, ut foro petitos gestus in scaenam \nreferrent. \n",
                "3":"\n Nam M. Cicero quantum in utraque re, de \nqua loquimur, momenti sit oratione, quam pro \nGallio habuit, significauit M. Calidio accusatori\nexprobrando, quod praeparatum sibi a reo uenenum \ntestibus, chirographis, quaestionibus probaturum\nadfirmans remisso uultu et languida uoce et soluto \ngenere orationis usus esset, pariterque et oratoris \nuitium detexit et causae periclitantis argumentum \nadiecit totum hunc locum ita claudendo: 'tu istud, \nM. Calidi, nisi fingeres, sic ageres?' \n"
            },
            "16":{
                "0":"\n Consentaneum huic Demosthenis\niudicium. qui dam , cum interrogaretur quidnam esset \nin dicendo efficacissimum, respondit ' h( u(po/krisis2 '. \niterum deinde et tertio interpellatus idem dixit, \npaene totum se illi debere confitendo. recte itaque \nAeschines, cum propter iudicialem ignominiam\nrelictis Athenis Rhodum petisset atque ibi rogatu \nciuitatis suam prius in Ctesiphontem, deinde\nDemosthenis pro eodem orationem clarissima et\nsuauissima uoce recitasset, admirantibus cunctis\nutriusque uoluminis eloquentiam, sed aliquanto magis \nDemosthenis, 'quid, si' inquit 'ipsum audissetis?' \ntantus orator et modo tam infestus aduersarius sic \ninimici uim ardoremque dicendi suspexit, ut se \nscriptorum eius parum idoneum lectorem esse\npraedicaret, expertus acerrimum uigorem oculorum,\nterribile uultus pondus, adconmodatum singulis uerbis \nsonum uocis, efficacissimos corporis motus. ergo \netsi operi illius adici nihil potest, tamen in\nDemosthene magna pars Demosthenis abest, quod\nlegitur potius quam auditur. \n"
            },
            "17":{
                "0":"\n QVAM MAGNI EFFECTVS ARTIVM SINT \n Effectus etiam artium † recognosci posse aliquid \nadferre uoluptatis, protinusque et quam utiliter\nexcogitatae sint patebit, et memoratu dignae res lucido \nin loco reponentur et labor in iis edendis suo fructu \nnon carebit. \n",
                "1":"\n Sulpicii Galli maximum in omni genere\nlitterarum percipiendo studium plurimum rei publicae \nprofuit: nam cum L. Pauli bellum aduersum regem \nPersen gerentis legatus esset, ac serena nocte subito \nluna defecisset, eoque uelut diro quodam monstro \nper ter ritus exercitus noster manus cum hoste\nconserendi fiduciam amisisset, de caeli ratione et\nsiderum natura peritissime disputando alacrem eum \nin aciem misit. itaque inclytae illi Paulianae\nuictoriae liberales artes Galli aditum dederunt, quia, nisi \nille metum nostrorum militum uicisset, imperator \nuincere hostes non potuisset. \n",
                "2":"\n Spurinnae quoque in coniectandis deorum \nmonitis efficacior scientia apparuit quam urbs\nRomana uoluit. praedixerat C. Caesari ut proximos \n xxx dies quasi fatales caueret, quorum ultimus erat \nidus Martiae. eo cum forte mane uterque in domum \nCaluini Domiti ad officium conuenisset, Caesar\nSpurinnae 'ecquid scis idus iam Martias uenisse?' at \nis 'ecquid scis illas nondum praeterisse?' abiecerat \nalter timorem tamquam exacto tempore suspecto, \nalter ne extremam quidem eius partem periculo\nuacuam esse arbitratus est. utinam haruspicem potius \naugurium quam patriae parentem securitas fefellisset. \n"
            },
            "18":{
                "0":"\n Sed ut alienigena scrutemur, cum\nobscurato repente sole inusitatis perfusae tenebris\nAthenae solli ci tudine angerentur, interitum sibi caelesti \ndenuntiatione portendi credentes, Pericles processit \nin medium et quae a praeceptore suo Anaxagora \npertinentia ad solis et lunae cursum acceperat\ndisseruit nec ulterius trepidare ciues suos uano metu \npassus est. \n",
                "1":"\n Quantum porro dignitatis a rege Alexandro \ntributum arti existimamus, qui se et pingi ab uno \nApelle et fingi a Lysippo tantum modo uoluit? \n",
                "2":"\n Tenet uisentis Athenis Volcanus Alcamenis \nmanibus fabricatus: praeter cetera enim \nperfectissimae artis in eo procurrentia indicia etiam illud\nmirantur, quod stat dissimulatae claudicationis sub \nueste leuiter uestigium repraesentans, ut non\nexprobratum tamquam uitium, ita tamquam certam \npropriamque dei notam decore significatam. \n",
                "3":"\n Cuius coniugem Praxiteles in marmore quasi \nspirantem in templo Cnidiorum collocauit, propter \npulchritudinem operis a libidinoso cuiusdam\nconplexu parum tutam. quo excusabilior est error equi, \nqui uisa pictura equae hinnitum edere coactus est, \net canum latratus aspectu picti canis incitatus\ntaurusque ad amorem et concubitum aeneae uaccae \nSyrasusis nimiae similitudinis inritamento conpulsus: \nquid enim uacua rationis ani mali a arte decepta\nmiremur, cum hominis sacrilegam cupiditatem muti \nlapidis liniamentis excitatam uidea mu s? \n",
                "4":"\n QVAEDAM NVLLA ARTE EFFICI POSSE \n Ceterum natura, quem ad modum saepe\nnumero aemulam uirium suarum artem esse patitur, \nita aliquando inritam fesso labore dimittit. quod \nsummi artificis Euphranoris manus senserunt: nam \ncum Athenis xii deos pingeret, Neptuni imaginem \nquam poterat excellentissimis maiestatis coloribus \nconplexus est, perinde ac Iouis aliquanto\naugustiorem repraesentaturus. sed omni impetu cogitationis \nin superiore opere absumpto posteriores eius\nconatus adsurgere quo tendebant nequiuerunt. \n",
                "5":"\n Quid ille alter aeque nobilis pictor luctuosum \nimmolatae Iphigeniae sacrificium referens, cum\nCalchantem tristem, maestum Vlixen, clamantem \nAiacem lamentantem Menelaum circa aram\nstatuisset, caput Agamemnonis inuoluendo nonne summi \nmaeroris acerbitatem arte non posse exprimi\nconfessus est? itaque pictura eius aruspicis et amici et \nfratris lacrimis madet, patris fletum spectantis\nadfectu aestumandum reliquit. \n",
                "6":"\n Atque ut eiusdem studii adiciam exemplum, \npraecipuae artis pictor equum ab exercitatione\nuenientem modo non uiuum labore industriae suae \nconprehenderat. cuius naribus spumas adicere\ncupiens tantus artifex in tam paruula materia multum \nac diu frustra terebatur. indignatione deinde\naccensus spongeam omnibus inbutam coloribus forte \niuxta se positam adprehendit et ueluti corrupturus \nopus suum tabulae inlisit. quam fortuna ad ipsas \nequi nares directam desiderium pictoris coegit\nexplere. itaque quod ars adumbrare non ualuit casus \nimitatus est. \n"
            },
            "19":{
                "0":"\n SVAE QVEMQVE ARTIS OPTIMVM ET\nAVCTOREM ESSE ET DISPVTATOREM \n Suae autem artis unum quemque et auctorem et \ndisputatorem optimum esse, ne dubitemus, paucis \nexemplis admoneamur. \n",
                "1":"\n Q. Scaeuola legum clarissimus et certissimus \nuates, quotienscumque de iure praediatorio\nconsulebatur, ad Furium et Cascellium, quia huic scientiae \ndediti erant, consultores reiciebat. quo quidem facto \nmoderationem magis suam commendabat quam\nauctoritatem minuebat, ab iis id negotium aptius\nexplicari posse confitendo, qui cotidiano usu eius\ncallebant. sapientissimi igitur artis suae professores sunt \na quibus et propria studia uerecunde et aliena\ncallide aestimantur. \n"
            },
            "20":{
                "0":"\n Platonis quoque eruditissimum pectus \nhaec cogitatio attigit, qui conductores sacrae arae \n de modo et forma eius secum sermonem conferre \nconatos ad Eucliden geometren ire iussit scientiae \neius cedens, immo professioni. \n",
                "1":"\n Gloriantur Athenae armamentario suo, nec \nsine causa: est enim illud opus et inpensa et\nelegantia uisendum. cuius architectum Philonem ita\nfacunde rationem institutionis suae in theatro\nreddidisse constat, ut disertissimus populus non minorem \nlaudem eloquentiae eius quam arti tribueret. \n",
                "2":"\n Mirifice et ille artifex, qui in opere suo\nmoneri se a sutore suo de crepida et ansulis passus, \nde crure etiam disputare incipientem supra plantam \nascendere uetuit. \n"
            },
            "21":{
                "0":"\n DE SENECTVTE \n Senectus quoque ad ultimum sui finem prouecta \nin hoc eodem opere inter exempla industriae in\naliquot claris uiris conspecta est. separatum tamen \net proprium titulum habeat, ne, cui deorum\ninmortalium praecipua indulgentia adfuit, nostra\nhonorata mentio defuisse existimetur, et simul spei\ndiuturnioris uitae quasi adminicula quaedam dentur, \nquibus insistens alacriorem se respectu uetustae\nfelicitatis facere possit, tranquillitatemque saeculi nostri, \nqua nulla umquam beatior fuit, subinde fiducia\nconfirmet, salutaris principis incolumitatem ad\nlongissimos humanae condicionis terminos prorogando. \n",
                "1":"\n M. Valerius Coruinus centesimum annum\nconpleuit. cuius inter primum et sextum consulatum \n xl et vi anni intercesserunt, suffecitque integris \nuiribus corporis non solum speciosissimis publicis \nministeriis, sed etiam exactissimae agrorum suorum \nculturae, et ciuis et patris familiae optabile\nexemplum. \n",
                "2":"\n Cuius uitae spatium aequauit Metellus\nquartoque anno post consularia imperia senex admodum \npontifex maximus creatus tutelam caerimoniarum \nper duo et xx annos neque ore in uotis\nnuncupandis haesitante neque in sacrificiis faciendis\ntremula manu gessit. \n",
                "3":"\n Q. autem Fabius Maximus duo bus et lx annis \nauguratus sacerdotium sustinuit, robusta iam aetate \nid adeptus. quae utraque tempora si in unum\nconferantur, facile saeculi modum expleuerint. \n",
                "4":"\n Iam de M. Perpenna quid loquar? qui omnibus, \nquos in senatum con sul uocauerat, superstes fuit \nseptemque tantummodo, quos censor, collega L.\nPhilippi, legerat, e patribus conscriptis reliquos uidit, \ntoto ordine amplissimo diuturnior. \n",
                "5":"\n Appi uero aeuum clade metirer, quia infinitum \nnumerum annorum orbatus luminibus exegit, nisi \nquattuor filios, v filias, plurimas clientelas, rem \ndenique publicam hoc casu grauatus fortissime \nrexisset. quin etiam fessus iam uiuendo lectica se \nin curiam deferri iussit, ut cum Pyrro deformem \npacem fieri prohiberet. hunc caecum aliquis \nnominet, a quo patria quod honestum erat per se \nparum cernens coacta est peruidere? \n",
                "6":"\n Muliebris etiam uitae spatium non minus \nlongum in conpluribus apparauit, quarum aliquas \nstrictim retulisse me satis erit: nam et Liuia Rutili \nseptimum et nonagesimum et Terentia Ciceronis \ntertium et centesimum et Clodia Aufili quindecim \nfiliis ante amissis quintum decimum et centesimum \nexpleuit annum. \n"
            },
            "22":{
                "0":"\n Iungam his duos reges, quorum\ndiuturnitas populo Romano fuit utilissima. Siciliae rector \nHiero ad nonagesimum annum peruenit. Masinissa \nNumidiae rex hunc modum excessit, regni spatium \n lx annis emensus, uel ante omnes homines robore \nsenectae admirabilis. constat eum, quem ad modum \nCicero refert libro, quem de senectute scripsit, nullo \numquam imbri, nullo frigore ut caput suum ueste \ntegeret adduci potuisse. eundem ferunt aliquot horis \nin eodem uestigio perstare solitum, non ante moto \npede quam consimili labore iuuenes fatigasset, ac \nsi quid agi ab sedente oporteret, toto die saepe \nnumero nullam in partem conuerso corpore in solio \ndurasse. ille uero etiam exercitus equo insidens \nnoctem diei plerumque iungendo duxit nihilque \nomnino ex his operibus, quae adulescens sustinere \nadsueuerat, quo mollius senectutem ageret, omisit. \nueneris etiam usu ita semper uiguit, ut post sextum \net octogesimum annum filium generaret, cui\nMethymno nomen fuit. terram quoque, quam uastam \net desertam acceperat, perpetuo culturae studio \nfrugiferam reliquit. \n",
                "1":"\n Gorgias etiam Leontinus, Isocratis et\nconplurium magni ingenii uirorum praeceptor, sua\nsententia felicissimus: nam cum centesimum et septimum \nageret annum, interrogatus quapropter tam diu \nuellet in uita remanere, 'quia nihil' inquit 'habeo, \nquod senectutem meam accusem'. quid isto tractu \naetatis aut longius aut beatius? iam alterum\nsaeculum ingressus neque in hoc querellam ullam inuenit \nneque in illo reliquit. \n",
                "2":"\n Biennio minor Xenophilus Chalcidensis\nPythagoricus, sed felicitate non inferior, si quidem, ut \nait Aristoxenus musicus, omnis humani incommodi \nexpers in summo perfectissimae doctrinae splendore \nextinctus est. \n",
                "3":"\n Arganthonius autem Gaditanus tam diu\nregnauit, quam diu etiam ad satietatem uixisse abunde \nforet: lxxx enim annis patriam suam rexit, cum \nad imperium xl annos natus accessisset. cuius rei \ncerti sunt auctores. Asinius etiam Pollio, non\nminima pars Romani stili, in tertio historiarum\nsuarum libro centum illum et xxx annos explesse \ncommemorat, et ipse neruosae uiuacitatis haud\nparuum exemplum. \n",
                "4":"\n Huius regis consummationem annorum minus \nadmirabilem faciunt Aethiopes, quos Herodotus \nscribit centesimum et uicesimum annum transgredi, \net Indi, de quibus Ctesias idem tradit, et \nEpimenides Cnosius, quem Theopompus dicit septem et l \net centum annos uixisse. \n",
                "5":"\n Hellanicus uero ait quosdam ex gente\nEpiorum, quae pars Aetoliae est , ducenos explere annos, \neique suscribit Damastes, hoc amplius adfirmans, \nLitorium quendam ex his maximarum uirium\nstaturaeque praecipuae trecentesimum annum cumulasse. \n",
                "6":"\n Alexander uero in eo uolumine, quod de\nIllyrico tractu conposuit, adfirmat Dandonem quendam \nad quingentesimum usque annum nulla ex parte\nsenescentem processisse. sed multo liberalius\nXenophon, cuius peri/plous legitur: insulae enim\nLatmiorum regem octingentis uitae annis donauit. ac \nne pater eius parum benigne acceptus uideretur, \nei quoque sescentos adsignauit annos. \n"
            },
            "23":{
                "0":"\n DE CVPIDITATE GLORIAE \n Gloria uero aut unde oriatur aut cuius sit habitus \naut qua ratione debeat conparari et an melius a\nuirtute uelut non necessaria neglegatur uiderint hi, \nquorum in contemplandis eius modi rebus cura\nteritur quibusque quae prudenter animaduerterunt\nfacunde contigit eloqui. ego in hoc opere factis \nauctores et auctoribus facta sua reddere contentus, \nquanta cupiditas eius esse soleat propriis exemplis \ndemonstrare conabor. \n",
                "1":"\n Superior Africanus Enni poetae effigiem in \nmonumentis Corneliae gentis conlocari uoluit, quod \ningenio eius opera sua inlustrata iudicaret, non\nquidem ignarus, quam diu Romanum imperium floreret \net Africa Italiae pedibus esset subiecta totiusque \nterrarum orbis summum columen arx Capitolina \npossideret, eorum extingui memoriam non posse, si \ntamen litterarum quoque illis lumen accessisset, \nmagni aestimans, uir Homerico quam rudi atque \ninpolito praeconio dignior. \n",
                "2":"\n Similiter honoratus animus erga poetam\nAccium D. Bruti suis temporibus clari ducis extitit, \ncuius familiari cultu et prompta laudatione\ndelectatus uersibus templorum aditus, quae ex manubiis \nconsecrauerat, adornauit. \n",
                "3":"\n Ne Pompeius quidem Magnus ab hoc affectu \ngloriae auersus, qui Theophanen Mitylenaeum\nscriptorem rerum suarum in contione militum ciuitate \ndonauit, beneficium per se amplum accurata etiam \net testata oratione prosecutus. quo effectum est ut \nne quis dubitaret quin referret potius gratiam quam \ninchoaret. \n",
                "4":"\n L. autem Sulla, etsi ad neminem scriptorem \nanimum direxit, tamen Iugurthae a Boccho rege ad \nMarium perducti totam sibi laudem tam cupide\nadseruit, ut anulo, quo signatorio utebatur, insculptam \nillam traditionem haberet. † et quantus postea ne \nminimum quidem gloriae uestigium contempsit. \n",
                "5":"\n Atque ut imperatoribus militis gloriosum\nspiritum subnectam, Scipionem dona militaria his, qui \nstrenuam operam ediderant, diuidentem T. Labienus \nut forti equiti aureas armillas tribueret admonuit, \neoque se negante id factu ru m, ne castrensis honos \nin eo, qui paulo ante seruisset, uiolaretur, ipse ex \npraeda Gallica aurum equiti largitus est. nec tacite \nid Scipio tulit: namque equiti 'habebis' inquit\n'donum uiri diuitis'. quod ubi ille accepit, proiecto \nante pedes Labieni auro uultum demisit. idem, ut \naudiit Scipionem dicentem 'imperator te argenteis \narmillis donat', alacer gaudio abiit. nulla est ergo \ntanta humilitas, quae dulcedine gloriae non tangatur. \n",
                "6":"\n Illa uero etiam a claris uiris interdum ex \nhumillimis rebus petita est: nam quid sibi uoluit \nC. Fabius nobilissimus ciuis, qui, cum in aede \nSalutis, quam C. Iunius Bubulcus dedicauerat,\nparietes pinxisset, nomen his suum inscripsit? id enim \ndemum ornamenti familiae consulatibus et\nsacerdotiis et triumphis celeberrimae deerat. ceterum\nsordido studio deditum ingenium qualemcumque illum \nlaborem suum silentio obliterari noluit, uidelicet \nPhidiae secutus exemplum, qui clypeo Mineruae \neffigiem suam inclusit, qua conuulsa tota operis \nconligatio solueretur. \n"
            },
            "24":{
                "0":"\n Sed melius aliquanto, si aliena imitatione \ncapiebatur, Themistoclis ardorem esset aemulatus, \nquem ferunt stimulis uirtutis agitatum et ob id \nnoctes inquietas exigentem quaerentibus quid ita eo \ntempore in publico uersaretur respondisse: 'quia me \ntropaea Miltiadis de somno excitant'. Marathon \nnimirum animum eius ad Artemisium et Salamina, \nnaualis gloriae fertilia nomina, inlustranda tacitis \nfacibus incitabat. idem theatrum petens cum\ninterrogaretur cuius uox auditu illi futura esset\ngratissima, dixit 'eius, a quo artes meae optime canentur'. \ndulcedinem gloriae, paene adieci gloriosam! \n",
                "1":"\n Nam Alexandri pectus insatiabile laudis, qui \nAnaxarcho comiti suo ex auctoritate Democriti\npraeceptoris innumerabiles mundos esse referenti 'heu \nme' inquit 'miserum, quod ne uno quidem adhuc \nsum potitus!' angusta homini possessio gloriae \nfuit, quae deorum omnium domicilio sufficit. \n",
                "2":"\n Regis et iuuenis flagrantissimae cupiditati\nsimilem Aristotelis in capessenda laude sitim\nsubnectam: is namque Theodecti discipulo oratoriae \nartis libros quos pro suis ederet donauerat,\nmolesteque postea ferens titulum eorum sic alii cessisse, \nproprio uolumine quibusdam rebus insistens, planius \nsibi de his in Theodectis libris dictum esse adiecit. \nnisi me tantae et tam late patentis scientiae\nuerecundia teneret, dicerem dignum philosophum, cuius \nstabiliendi mores altioris animi philosopho\ntraderentur. \n Ceterum gloria ne ab his quidem, qui contemptum \neius introducere conantur, neglegitur, quoniam \nquidem ipsis uoluminibus nomina sua diligenter\nadiciunt, ut quod professione eleuant usurpatione\nmemoriae adsequantur. sed qualiscumque horum\ndissimulatio proposito illorum longe tolerabilior, qui, dum \naeternam memoriam adsequerentur, etiam sceleribus \ninnotescere non dubitarunt. \n",
                "3":"\n Quorum e numero nescio an in primis\nPausanias debeat referri: nam cum Hermoclen\npercontatus esset quonam modo subito clarus posset euadere, \natque is respondisset, si aliquem inlustrem uirum\noccidisset, futurum ut gloria eius ad ipsum redundaret, \ncontinuo Philippum interemit, et quidem quod\npetierat adsecutus est: tam en im se parricidio quam \nPhilippus uirtute notum posteris reddidit. \n",
                "4":"\n Illa uero gloriae cupiditas sacrilega: inuentus \nest enim qui Dianae Ephesiae templum incendere \nuellet, ut opere pulcherrimo consumpto nomen eius \nper totum terrarum orbem dissiceretur, quem\nquidem mentis furorem eculeo inpositus detexit. ac \nbene consuluerant Ephesii decreto memoriam\ntaeterrimi hominis abolendo, nisi Theopompi magnae\nfacundiae ingenium historiis eum suis conprehendisset. \n"
            },
            "25":{
                "0":"\n QVAE CVIQVE MAGNIFICA CONTIGERVNT \n Candidis autem animis uoluptatem praebuerint \nin conspicuo posita quae cuique magnifica merito \ncontigerint, quia aeque praemiorum uirtutis atque \noperum contemplatio iucunda est, ipsa natura nobis \nalacritatem sumministrante, cum honorem industrie \nappeti et exsolui grate uidemus. uerum etsi mens \nhoc loco protinus ad Augustam domum,\nbenificentissimum et honoratissimum templum, omni impetu \nfertur, melius cohibebitur, quoniam cui ascensus in \ncaelum patet, quamuis maxima, debito tamen minora \nsunt quae in terris tribuuntur. \n",
                "1":"\n Superiori Africano consulatus citerior legitimo \ntempore datus est, quod fieri oportere exercitus\nsenatum litteris admonuit. ita nescias utrum illi plus \ndecoris patrum conscriptorum auctoritas an militum \nconsilium adiecerit: toga enim Scipionem ducem\naduersus Poenos creauit, arma poposcerunt. cui quae \nin uita praecipua adsignata sint et longum est\nreferre, quia multa, et non necessarium, quia maiore \nex parte iam relata sunt. itaque quod hodieque \neximium capit adiciam. imaginem in cella Iouis \noptimi maximi positam habet, quae, quotienscumque \nfunus aliquod Corneliae gentis celebrandum est, \ninde petitur, unique illi instar atrii Capitolium est: \n",
                "2":"\n \ntam hercule quam curia † superioris Catonis \neffigies illius ad cuius generis officia expromitur. \ngratum ordinem, qui utilissimum rei publicae\nsenatorem tantum non semper secum habitare uoluit, \nomnibus numeris uirtutis diuitem magisque suo \nmerito quam fortunae beneficio magnum, cuius \nprius consilio quam Scipionis imperio deleta\nKarthago est. \n",
                "3":"\n Rarum specimen honoris in Scipione quoque \nNasica oboritur: eius namque manibus et penatibus \nnondum quaestori senatus Pythii Apollinis monitu \nPessinunte accersitam deam excipi uoluit, quia eodem \noraculo praeceptum erat ut haec ministeria Matri \ndeum a sanctissimo uiro praestarentur. explica totos \nfastos, constitue omnes currus triumphales, nihil \ntamen morum principatu speciosius reperies. \n",
                "4":"\n Tradunt subinde nobis ornamenta sua\nScipiones conmemoranda: Aemilianum enim populus ex \ncandidato aedilitatis consulem fecit. eundem, cum \nquaestoriis comitiis suffragator Q. Fabi Maximi,\nfratris filii, in campum descendisset, consulem iterum \nreduxit. eidem senatus bis sine sorte prouinciam, \nprius Africam, deinde Hispaniam dedit, atque haec \nneque ciui ambitioso senatori, quem ad modum \nnon solum uitae eius seuerissimus cursus, sed etiam \nmors clandestinis inlata insidiis declarauit. \n",
                "5":"\n M. quoque Valerium duabus rebus insignibus \ndi pariter atque ciues speciosum reddiderunt, illi \ncum quodam Gallo conminus pugnanti coruum\npropugnatorem subicientes, hi tertium et uicesimum \nannum ingresso consulatum largiti. quorum alterum \ndecus uetustae originis, optimi nominis gens,\nCoruini amplexa cognomen usurpat, alterum summo \nsubiungit ornamento tam celeritate quam principio \nconsulatus gloriando. \n",
                "6":"\n Ac ne Q. quidem Scaeuolae, quem L.\nCrassus in consulatu collegam habuit, gloria parum\ninlustris, qui Asiam tam sancte et tam fortiter\nobtinuit, ut senatus deinceps in eam prouinciam ituris \nmagistratibus exemplum atque normam officii\nScaeuolam decreto suo proponeret. \n",
                "7":"\n Inhaerent uni uoci posterioris Africani septem \nC. Marii consulatus ac duo amplissimi triumphi: \nad rogum enim usque gaudio exultauit, quod, cum \napud Numantiam sub eo duce equestria stipendia \nmereret et forte inter cenam quidam Scipionem\ninterrogasset, si quid illi accidisset, quemnam res \npublica aeque magnum habitura esset imperatorem, \nrespiciens se supra ipsum cubantem 'uel hunc' \ndixerit. quo augurio perfectissima uirtus maximam \norientem uirtutem uideritne certius an efficacius \naccenderit perpendi uix potest: illa nimirum cena \nmilitaris speciosissimas tota in urbe Mario futuras \ncenas ominata est: postquam enim Cimbros ab eo \ndeletos initio noctis nuntius peruenit, nemo fuit, \nqui non illi tamquam dis immortalibus apud sacra \nmensae suae libauerit. \n",
                "8":"\n Iam quae in Cn. Pompeium et ampla et noua \ncongesta sunt, hinc adsensione fauoris, illinc fremitu \ninuidiae litterarum monumentis obstrepunt. eques \nRomanus pro consule in Hispaniam aduersus\nSertorium pari imperio cum Pio Metello principe\nciuitatis missus est. nondum ullum honorem curulem \nauspicatus bis triumphauit. initia magistratuum a \nsummo imperio cepit. tertium consulatum decreto \nsenatus solus gessit. de Mitridate et Tigrane, de \nmultis praeterea regibus plurimisque ciuitatibus et \ngentibus et praedonibus unum duxit triumphum. \n",
                "9":"\n Q. etiam Catulum populus Romanus uoce sua \ntantum non ad sidera usque euexit: nam cum ab eo \npro rostris interrogaretur, si in uno Pompeio Magno \nomnia reponere perseuerasset, absumpto illo subiti \ncasus incursu in quo spem esset habiturus, summo \nconsensu adclamauit 'in te'. uim ho no rati iudicii \nadmirabilem! si quidem magnum Pompeium cum \nomnibus ornamentis, quae retuli, duarum\nsyllabarum spatio inclusum Catulo aequauit. \n",
                "10":"\n Potest et M. Catonis ex Cypro cum regia\npecunia reuertentis adpulsus ad ripam urbis\nmemorabilis uideri, cui naue egredienti consules et ceteri \nmagistratus et uniuersus senatus populusque\nRomanus officii gratia praesto fuit, non quod magnum \npondus auri et argenti, sed quod M. Catonem classis \nilla incolumem aduexerat laetatus. \n",
                "11":"\n Sed nescio an praecipuum L. Marci us inusitati \ndecoris exemplum, quem equitem Romanum duo \nexercitus P. et Cn. Scipionum interitu uictoriaque \nHannibalis lacerati ducem legerunt, quo tempore \nsalus eorum in ultimas angustias deducta nullum \nambitioni locum relinquebat. \n",
                "12":"\n Merito uirorum commemorationi Sulpicia \nSerui Paterculi filia, Q. Fului Flacci uxor, adicitur. \nquae, cum senatus libris Sibyllinis per decemuiros \ninspectis censuisset ut Veneris Verticordiae\nsimulacrum consecraretur, quo facilius uirginum\nmulierumque mens a libidine ad pudicitiam conuerteretur, et \nex omnibus matronis centum, ex centum autem\ndecem sorte ductae de sanctissima femina iudicium \nfacerent, cunctis castitate praelata est. \n"
            },
            "26":{
                "0":"\n Ceterum quia sine ulla deminutione\nRomanae maiestatis extera quoque insignia respici \npossunt, ad ea transgrediemur. Pythagorae tanta \nueneratio ab auditoribus tributa est, ut quae ab eo \nacceperant in disputationem deducere nefas\nexistimarent. quin etiam interpellati ad reddendam\ncausam hoc solum respondebant, ipsum dixisse. magnus \nhonos, sed schola tenus: illa urbium suffragiis\ntributa. enixo Crotoniatae studio ab eo petierunt ut \nsenatum ipsorum, qui mille hominum numero\nconstabat, consiliis suis uti pateretur, opulentissimaque \nciuitas † tam frequentem uenerati post mortem \ndomum Cereris sacrarium fecerunt, quoadque illa \nurbs uiguit, et dea in hominis memoria et homo \nin deae religione cultus est. \n",
                "1":"\n Gorgiae uero Leontino studiis litterarum\naetatis suae cunctos praestanti, adeo ut primus in\nconuentu poscere qua de re quisque audire uellet ausus \nsit, uniuersa Graecia in templo Delphici Apollinis \nstatuam solido ex auro posuit, cum ceterorum ad \nid tempus auratas collocasset. \n",
                "2":"\n Eadem gens summo consensu ad Amphiaraum \ndecorandum incubuit, locum, quo humatus est, in \nformam condicionemque templi redigendo atque inde \noracula capi instituendo. cuius cineres idem honoris \npossident, quod Pythicae cortinae, quod aheno\nDodonae, quod Hammonis fonti datur. \n",
                "3":"\n Berenices quoque non uulgaris honos, cui soli \nomnium feminarum gymnico spectaculo interesse\npermissum est, cum ad Olympia filium Euclea certamen \ningressu rum adduxisset, olympionice patre genita, \nfratribus eandem palmam adsecutis latera eius\ncingentibus. \n"
            }
        },
        "8":{
            "0":{
                "0":"\n DE LVXVRIA ET LIBIDINE \n Blandum etiam malum luxuria, quam accusare \naliquanto facilius est quam uitare, operi nostro \ninseratur, non quidem ut ullum honorem recipiat, \nsed ut se ipsa recognoscens ad paenitentiam inpelli \npossit. iungatur illi libido, quoniam ex isdem\nuitiorum principiis oritur, neque aut a reprehensione \naut ab emendatione separentur, gemino mentis\nerrore co ne xae. \n",
                "1":"\n C. Sergius Orata pensilia balinea primus\nfacere instituit. quae inpensa a leuibus initiis coepta \nad suspensa caldae aquae tantum non aequora\npenetrauit. idem, uidelicet ne gulam Neptuni arbitrio \nsubiectam haberet, peculiaria sibi maria excogitauit, \naestuariis intercipiendo fluctus pisciumque diuersos \ngreges separatim molibus includendo, ut nulla tam \nsaeua tempestas inciderit, qua non Oratae mensae \nuarietate ferculorum abundarent. aedificiis etiam \nspatiosis et excelsis deserta ad id tempus ora Lucrini \nlacus pressit, quo recentiore usu conchyliorum\nfrueretur: ubi dum se publicae aquae cupidius inmergit, \ncum Considio publicano iudicium nanctus est. in \nquo L. Crassus aduersus illum causam agens errare \namicum suum Considium dixit, quod putaret Oratam \nremotum a lacu cariturum ostreis: namque ea, si \ninde petere non licuisset, in tegulis reperturum. \n",
                "2":"\n Huic nimirum magis Aesopus tragoedus in \nadoptionem dare filium suum quam bonorum suorum \nheredem relinquere debuit, non solum perditae, sed \netiam furiosae luxuriae iuuenem. quem constat cantu \nconmendabiles auiculas inmanibus emptas pretiis pro \nficedulis ponere acetoque liquatos magnae summae \nuniones potionibus aspergere solitum, amplissimum \npatrimonium tamquam amaram aliquam sarcinam \nquam celerrime abicere cupientem. quorum alterius \nsenis, alterius adulescentis sectam secuti longius \nmanus porrexerunt: neque enim ullum uitium\nfinitur ibi, ubi oritur. inde ab oceani litoribus adtracti \npisces, inde infusae culinis arcae censibusque edendi \nac bibendi uoluptas reperta. \n",
                "3":"\n Vrbi autem nostrae secundi Punici belli finis \net Philippus Macedoniae rex deuictus licentioris\nuitae fiduciam dedit. quo tempore matronae\nBrutorum domum ausae sunt obsidere, qui abrogationi \nlegis Oppiae intercedere parati erant, quam feminae \ntolli cupiebant, quia his nec ueste uarii coloris uti \nnec auri plus semunciam habere nec iuncto uehiculo \npropius urbem mille passus nisi sacrificii gratia \nuehi permittebat. et quidem optinuerunt ut ius per \ncontinuos xx annos seruatum aboleretur: non enim \nprouiderunt saeculi illius uiri ad quem cultum\ntenderet insoliti coetus pertinax studium aut quo se \nusque effusura esset legum uictrix audacia. quod si \nanimi muliebris apparatus intueri potuissent, quibus \ncotidie aliquid nouitatis sumptuosius adiectum est, \nin ipso introitu ruenti luxuriae obstitissent. sed \nquid ego de feminis ulterius loquar, quas et\ninbecillitas mentis et grauiorum operum negata adfectatio \nomne studium ad curiosiorem sui cultum hortatur \nconferre, cum temporum superiorum et nominis et \nanimi excellentis uiros in hoc priscae continentiae \nignotum deuerticulum prolapsos uideam? idque iurgio \nipsorum pateat. \n",
                "4":"\n Cn. Domitius L. Crasso collegae suo\naltercatione orta obiecit, quod columnas Hymettias in \nporticu domus haberet. quem continuo Crassus \nquanti ipse domum suam aestimaret interrogauit, \natque ut respondit 'sexagies sestertio', 'qu ant o ergo \neam' inquit, 'minoris fore existimas, si decem\narbusculas inde succidero?' 'ipso tricies sestertio' \nDomitius. tunc Crassus: 'uter igitur luxuriosior est, \negone, qui decem columnas centum milibus nummum \nemi, an tu, qui decem arbuscularum umbram tricies \nsestertii summa conpensas?' sermonem oblitum Pyrri, \ninmemorem Hannibalis iamque transmarinorum\nstipendiorum abundantia oscitantem! et quanto tamen \ninsequentium saeculorum aedificiis et nemoribus\nangustiorem † quam introduxerunt atque inchoatam a \nse lautitiam posteris relinquere quam a maioribus \nacceptam continentiam retinere maluerunt. \n",
                "5":"\n Quid enim sibi uoluit princeps suorum\ntemporum Metellus Pius tunc, cum in Hispania aduentus \nsuos ab hospitibus aris et ture excipi patiebatur? \ncum Attalicis aulaeis contectos parietes laeto animo \nintuebatur? cum inmanibus epulis apparatissimos \ninterponi ludos sinebat? cum palmata ueste conuiuia \ncelebrabat demissasque lacunaribus aureas coronas \nuelut caelesti capite recipiebat? et ubi ista? non in \nGraecia neque in Asia, quarum luxuria seueritas ipsa \ncorrumpi poterat, sed in horrida et bellicosa\nprouincia, cum praesertim acerrimus hostis Sertorius \nRomanorum exercituum oculos Lusitanis telis\npraestringeret: adeo illi patris sui Numidica castra\nexciderant. patet igitur quam celeri transitu luxuria \naffluxerit: nam cuius adulescentia priscos mores \nuidit, senectus nouos orsa est. \n",
                "6":"\n Consimilis mutatio in domo Curionum extitit, \nsi quidem forum nostrum et patris grauissimum\nsupercilium et filii sescenties sestertium aeris alieni \naspexit, contractum famosa iniuria nobilium\niuuenum. itaque eodem tempore et in isdem penatibus \ndiuersa saecula habitarunt, frugalissimum alterum, \nalterum nequissimum. \n",
                "7":"\n P. autem Clodi iudicium quanta luxuria et \nlibidine abundauit! in quo, ut euidenter incesti\ncrimine nocens reus absolueretur, noctes matronarum \net adulescentium nobilium magna summa emptae \nmercedis loco iudicibus erogatae sunt. quo in\nflagitio tam taetro tamque multiplici nescias primum \nquem detestere, qui istud corruptelae genus\nexcogitauit, an qui pudicitiam suam sequestrem periurii \nfieri passi sunt, an qui religionem stupro permutarunt. \n",
                "8":"\n Aeque flagitiosum illud conuiuium, quod\nGemellus tribunicius uiator ingenui sanguinis, sed \nofficii intra seruilem habitum deformis Metello et \nScipioni consuli ac tribunis pl. magno cum rubore \nciuitatis conparauit: lupanari enim domi suae\ninstituto Muniam et Flauiam, cum a patre tum a uiro \nutramque inclitam, et nobilem puerum Saturninum \nin eo prostituit. probrosae patientiae corpora,\nludibrio temulentae libidini futura! epulas consuli et \ntribunis non celebrandas, sed uindicandas! \n",
                "9":"\n Verum praecipue Catilinae libido scelesta: \nnam uaesano amore Aureliae Orestillae correptus, \ncum unum impedimentum uideret quo minus nuptiis \ninter se iungerentur, filium suum, quem et solum et \naetate iam puberem habebat, ueneno sustulit\nprotinusque ex rogo eius maritalem facem accendit ac\nnouae maritae orbitatem suam loco muneris erogauit. \neodem deinde animo ciuem gerens quo patrem\negerat, filii pariter manibus et nefarie adtemptatae\npatriae poenas dedit. \n"
            },
            "1":{
                "0":"\n At Campana luxuria perquam utilis\nnostrae ciuitati fuit: inuictum enim armis Hannibalem \ninlecebris suis conplexa uincendum Romano militi \ntradidit. illa uigilantissimum ducem, illa exercitum \nacerrimum dapibus largis, abundanti uino,\nunguentorum fragrantia, ueneris usu lasciuiore ad somnum \net delicias euocauit. ac tum demum fracta et contusa \nPunica feritas est, cum Seplasia ei et Albana castra \nesse coeperunt. quid iis ergo uitiis foedius, quid \netiam damnosius, quibus uirtus atteritur, uictoriae \nrelanguescunt, sopita gloria in infamiam conuertitur \nanimique pariter et corporis uires expugnantur, adeo \nut nescias ab hostibusne an ab illis capi\nperniciosius habendum sit? \n",
                "1":"\n Quae etiam Volsiniensium urbem grauibus et \nerubescendis cladibus inplicauerunt. erat opulenta, \nerat moribus et legibus ordinata, Etruriae caput \nhabebatur: sed postquam luxuria prolapsa est, in \nprofundum iniuriarum et turpitudinis decidit, ut \nseruorum se insolentissimae dominationi subiceret. \nqui primum admodum pauci senatorium ordinem \nintrare ausi, mox uniuersam rem publicam\noccupauerunt, testamenta ad arbitrium suum scribi\niubebant, conuiuia coetusque ingenuorum fieri uetabant, \nfilias dominorum in matrimonium ducebant. postremo \nlege sanxerunt ut stupra sua in uiduis pariter atque \nnuptis inpunita essent ac ne qua uirgo ingenuo\nnuberet, cuius castitatem non ante ex numero ipsorum \naliquis delibasset. \n",
                "2":"\n Age, Xerxes opum regiarum ostentatione \neximia eo usque luxuria gaudens, ut edicto praemium \nei proponeret, qui nouum uoluptatis genus\nrepperisset, quanta, dum deliciis nimiis capitur, amplissimi \nimperii ruina euasit! \n",
                "3":"\n Antiochus quoque Syriae rex nihilo\ncont in entioris exempli. cuius caecam et amentem luxuriam \nexercitus imitatus magna ex parte aureos clauos \ncrepidis subiectos habuit argenteaque uasa ad usum \nculinae conparauit et tabernacula textilibus sigillis \nadornata statuit, auaro potius hosti praeda optabilis \nquam ulla ad uincendum strenuo mora. \n",
                "4":"\n Nam Ptolomaeus rex accessio uitiorum\nsuorum uixit ideoque Physcon appellatus est. cuius \nnequitia quid nequius? sororem natu maiorem\ncommuni fratri nuptam sibi nubere coegit. postea\ndeinde filia eius per uim stuprata ipsam dimisit, ut \nuacuum locum nuptiis puellae faceret. \n",
                "5":"\n Consentaneus igitur regibus suis gentis Aegyptiae \npopulus, qui ductu Archelai aduersus A. Gabinium \nmoenibus urbis egressus, cum castra uallo atque \nfossa cingere iuberetur, uniuersus succlamauit ut \nid opus publica pecunia faciendum locaretur.\nquapropter deliciis tam enerues animi spiritum exercitus \nnostri sustinere non potuerunt. \n",
                "6":"\n Sed tamen effeminatior multitudo Cypriorum, \nqui reginas suas mulierum corporibus uelut gradibus \nconstructis, quo mollius uestigia pedum ponerent, \ncurrus conscendere aequo animo sustinebant: uiris \nenim, si modo uiri erant, uita carere quam tam\ndelicato imperio optemperare satius fuit. \n"
            },
            "2":{
                "0":"\n DE CRVDELITATE \n Haec societas uitiorum lasciui uultus et nouae \ncupiditati inhaerentium oculorum ac delicato cultu \naffluentis perque uarios inlecebrarum motus uolitantis \nanimi: crudelitatis uero horridus habitus, truculenta \nspecies, uiolenti spiritus, uox terribilis, omnia\nminis et cruentis imperiis referta. cui silentium\ndonare crementum est adicere: et enim quem modum \nsibi ipsa statuet, si ne suggillationis quidem frenis \nfuerit reuocata? ad summam, cum penes illam sit \ntimeri, penes nos sit odisse. \n",
                "1":"\n L. Sulla, quem neque laudare neque\nuituperare quisquam satis digne potest, quia, dum quaerit \nuictorias, Scipionem se populo Romano, dum\nexercet, Hannibalem repraesentauit,—egregie namque \nauctoritate nobilitatis defensa crudeliter totam urbem \natque omnes Italiae partes ciuilis sanguinis\nfluminibus inundauit—quattuor legiones contrariae\npartis fidem suam secutas in publica uilla, quae in \nMartio campo erat, nequiquam fallacis dexterae\nmisericordiam inplorantes obtruncari iussit. quarum \nlamentabiles quiritatus trepidae ciuitatis aures\nreceperunt, lacerata ferro corpora Tiberis inpatiens tanti \noneris cruentatis aquis uehere est coactus. v milia \nPraenestinorum spe salutis per P. Cethegum data \nextra moenia municipii euocata, cum abiectis armis \nhumi corpora prostrauissent, interficienda\nprotinusque per agros dispergenda curauit. quattuor milia \net dcc dirae proscriptionis edicto iugulatos in\ntabulas publicas retulit, uidelicet ne memoria tam \npraeclarae rei dilueretur. nec contentus in eos\nsaeuire, qui armis a se dissenserant, etiam quieti animi \nciues propter pecuniae magnitudinem per\nnomenclatorem conquisitos proscriptorum numero adiecit. \naduersus mulieres quoque gladios destrinxit, quasi \nparum caedibus uirorum satiatus. id quoque\ninexplebilis feritatis indicium est: abscisa miserorum \ncapita modo non uultum ac spiritum retinentia in \nconspectum suum afferri uoluit, ut oculis illa, quia \nore nefas erat, manderet. quam porro crudeliter se \nin M. Mario praetore gessit! quem per ora uulgi ad \nsepulcrum Lutatiae gentis pertractum non prius uita \npriuauit quam oculos infelices erueret et singulas \ncorporis partes confringeret. uix mihi ueri similia \nnarrare uideor: at ille etiam M. Plaetorium, quod \nad eius supplicium exanimis ceciderat, continuo ibi \nmactauit, nouus punitor misericordiae, apud quem \niniquo animo scelus intueri scelus admittere fuit. \nsed mortuorum umbris saltem pepercit? minime: \nnam C. Marii, cuius, etsi postea hostis, quaestor \ntamen aliquando fuerat, erutos cineres in Anienis \nalueum sparsit. en quibus actis felicitatis nomen \nadserendum putauit! \n",
                "2":"\n Cuius tamen crudelitatis C. Marius inuidiam \nleuat: nam et ille nimia cupiditate persequendi\ninimicos iram suam nefarie destrinxit, C. Caesaris\nconsularis et censorii nobilissimum corpus ignobili\nsaeuitia trucidando, et quidem apud seditiosissimi et \nabiectissimi hominis bustum: id enim malorum\nmiserrimae tunc rei publicae deerat, ut Vario Caesar \npiaculo caderet. paene tanti uictoriae eius non\nfuerunt, quarum oblitus plus criminis domi quam laudis \nin militia meruit. idem caput M. Antoni abscisum \nlaetis manibus inter epulas per summam animi ac \nuerborum insolentiam aliquamdiu tenuit\nclarissimique et ciuis et oratoris sanguine contaminari mensae \nsacra passus est atque etiam P. Annium, qui id\nattulerat, in sinum suum recentis caedis uestigiis \naspersum recepit. \n",
                "3":"\n Damasippus nihil laudis habuit, quod\ncorrumperet, itaque memoria eius licentiore accusatione \nperstringitur. cuius iussu principum ciuitatis capita \nhostiarum capitibus permixta sunt Carbonisque\nAruinae truncum corpus patibulo adfixum gestatum est. \nadeo aut flagitiosissimi hominis praetura multum \naut rei publicae maiestas nihil potuit. \n",
                "4":"\n Munatius etiam Flaccus, Pompeiani nominis \nacrior quam probabilior defensor, cum ab imperatore \nCaesare in Hispania inclusus moenibus Ateguensium \nobsideretur, efferatam crudelitatem suam \ntruculentissimo genere uaesaniae exercuit: omnes enim eius \noppidi ciues, quos studiosiores Caesaris senserat, \niugulatos muris praecipitauit. feminas quoque\ncitatis nominibus uirorum, qui in contrariis castris erant, \nut caedes coniugum suarum cernerent, maternis que \ngremiis superpositos liberos trucidauit. infantes alios \nin conspectu parentum humo infligi, alios\nsuperiactatos pilis excipi iussit. quae auditu etiam\nintolerabilia Romano iussu Lusitanis manibus administrata \nsunt, cuius gentis praesidio Flaccus uallatus diuinis \nopibus uaecordi pertinacia resistebat. \n"
            },
            "3":{
                "0":"\n Transgrediemur nunc ad illa, quibus ut \npar dolor, ita nullus nostrae ciuitatis rubor inest. \nKarthaginienses Atilium Regulum palpebris resectis \nmachinae, in qua undique praeacuti stimuli\neminebant, inclusum uigilantia pariter et continuo tractu \ndoloris necauerunt, tormenti genus haud dignum \npasso, auctoribus dignissimum. eadem usi\ncrudelitate milites nostros quo dam mar i ti mo certamine in \nsuam potestatem redactos nauibus substrauerunt, ut \nearum carinis ac pondere elisi inusitata ratione mortis \nbarbaram feritatem satiarent, taetro facinore pollutis \nclassibus ipsum mare uiolaturi. \n",
                "1":"\n Eorum dux Hannibal, cuius maiore ex parte \nuirtus saeuitia constabat, in flumine Ver gello\ncorporibus Romanis ponte facto exercitum transduxit, \nut aeque terrestrium scelestum Karthaginiensium\ncopiarum ingressum terra quam maritimarum\nNeptunus experiretur. idem captiuos nostros oneribus et \nitinere fessos iam prima pedum parte succisa\nrelinquebat. quos uero in castra perduxerat, paria fere \nfratrum et propinquorum iungens ferro decernere \ncogebat neque ante sanguine explebatur quam ad \nunum uictorem omnes redegisset. iusto ergo illum \nodio, uerum tamen tardo supplicio senatus Prusiae \nregis factum supplicem ad uoluntariam mortem \nconpulit. \n",
                "2":"\n Tam hercule quam Mitridatem regem, qui \nuna epistola lxxx ciuium Romanorum in Asia per \nurbes negotiandi gratia dispersa interemit tantaeque \nprouinciae hospitalis deos iniusto, sed non inulto \ncruore respersit, quoniam cum maximo cruciatu\nueneno repugnantem spiritum suum tandem\nsuccumbere coegit simulque piacula crucibus illis dedit, \nquibus illos amicos suos auctore Gauro spadone \nlibidinosus obsequio, scelestus imperio adfecerat. \n",
                "3":"\n † Zisemis, Diogyridis filii, Thraciae regis, \netsi minus admirabilem crudelitatem gentis ipsius \nferitas, narrandam tamen rabies saeuitiae facit, cui \nneque uiuos homines medios secare neque parentes \nliberorum uesci cogere corporibus nefas fuit. \n",
                "4":"\n Iterum Ptolomaeus Physcon emergit, paulo \nante libidinosae amentiae taeterrimum exemplum, \nidem inter praecipua crudelitatis indicia referendus: \nquid enim hoc facto truculentius? filium suum\nnomine Memphiten, quem ex Cleopatra, eadem sorore \net uxore, sustulerat, liberalis formae, optimae spei \npuerum, in conspectu suo occidi iussit protinusque \ncaput eius et pedes praecisos et manus in cista \nchlamyde opertos pro munere natalicio matri misit, \nperinde quasi ipse cladis, quam illi inferebat,\nexpers, ac non infelicior, quod in communi orbitate \nCleopatram miserabilem cunctis, se inuisum\nreddiderat. adeo caeco furore summa quaeque efferuescit \ncrudelitas, cum munimentum ex se ipsa repperit: \nnam cum animaduerteret quanto sui odio patria\nteneretur, timori remedium scelere petiuit, quoque \ntutius plebe trucidata regnaret, frequens iuuentute \ngymnasium armis et igni circumdedit omnesque, qui \nin eo erant, partim ferro, partim flamma necauit. \n",
                "5":"\n Ochus autem, qui postea Darius appellatus \nest, sanctissimo Persis iure iurando obstrictus ne \nquem ex coniuratione, quae septem magos cum eo \noppresserat, aut ueneno aut ferro aut ulla ui aut \ninopia alimentorum necaret, crudeliorem mortis\nrationem excogitauit, qua † hosustos sibi non\nperrupto uinculo religionis tolleret: saeptum enim altis \nparietibus locum cinere conpleuit superpositoque \ntigno prominente benigne cibo et potione exceptos \nin eo conlocabat, e quo somno sopiti in illam\ninsidiosam congeriem decidebant. \n",
                "6":"\n Apertior et taetrior alterius Ochi cognomine \nArtaxerxis crudelitas, qui Atossam sororem atque \neandem socrum uiuam capite defodit et patruum cum \ncentum amplius filiis ac nepotibus uacua area\ndestitutum iaculis confixit nulla iniuria lacessitus, sed \nquod in his maximam apud Persas probitatis et \nfortitudinis laudem consistere uidebat. \n",
                "7":"\n Consimili genere aemulationis instincta ciuitas \nAtheniensium indigno gloriae suae decreto\nAeginensium iuuentuti pollices abscidit, ut classe potens \npopulus in certamen maritimarum uirium secum\ndescendere nequiret. non agnosco Athenas timori\nremedium a crudelitate mutuantis. \n",
                "8":"\n Saeuus etiam ille aenei tauri inuentor, quo \ninclusi subditis ignibus longo et abdito cruciatu \nmugitus resonantem spiritum edere cogebantur, ne \neiulatus eorum humano sono uocis expressi\nPhalaridis tyranni misericordiam implorare possent. quam \nquia calamitosis deesse uoluit, taeterrimum artis \nsuae opus primus inclusus merito auspicatus est. \n",
                "9":"\n Ac ne Etrusci quidem parum feroces in poena \nexcogitanda, qui uiuorum corpora cadaueribus\naduersa aduersis alligata atque constricta, ita ut\nsingulae membrorum partes singulis essent adconmodatae, \ntabescere simul patiebantur, amari uitae pariter ac \nmortis tortores. \n",
                "10":"\n Sicut illi barbari, quos ferunt mactatarum \npecudum intestinis et uisceribus egestis homines\ninserere, ita ut capitibus tantummodo emineant,\nquoque ut diutius poenae sufficiant, cibo et potione \ninfelicem spiritum prorogare, donec intus putrefacti \nlaniatui sint animalibus, quae tabidis in corporibus \nnasci solent. queramur nunc cum rerum natura, \nquod nos multis et asperis aduersae ualetudinis\nincommodis obnoxios esse uoluerit, habitumque\ncaelestis roboris humanae condicioni denegatum moleste \nferamus, cum tot cruciatus sibimet ipsa mortalitas \ninpulsu crudelitatis excogitauerit. \n"
            },
            "4":{
                "0":"\n DE IRA AVT ODIO \n Ira quoque et odium in pectoribus humanis magnos \nfluctus excitant, procursu celerior illa, nocendi\ncupidine hoc pertinacius, uterque consternationis plenus \naffectus ac numquam sine tormento sui uiolentus, \nquia dolorem, cum inferre uult, patitur, amara\nsollicitudine ne non contingat ultio anxius. sed\nproprietatis eorum certissimae sunt imagines, quas di \nipsi in claris personis aut dicto aliquo aut facto\nuehementiore conspici uoluerunt. \n",
                "1":"\n Cum aduersus Hasdrubalem Liuius Salinator \nbellum gesturus urbe egrederetur, monente Fabio \nMaximo ne ante descenderet in aciem quam hostium \nuires animumque cognosset, primam occasionem\npugnandi non omissurum se respondit interrogatusque \nab eodem quid ita tam festinanter manum conserere \nuellet, 'ut quam celerrime' inquit 'aut gloriam ex \nhostibus uictis aut ex ciuibus prostratis gaudium \ncapiam'. ira tunc et uirtus sermonem eius inter se \ndiuiserunt, illa iniustae damnationis memor, haec \ntriumphi gloriae intenta. sed nescio an eiusdem \nfuerit hoc dicere et sic uincere. \n",
                "2":"\n Ardentis spiritus uirum et bellicis operibus \nadsuetum huc iracundiae stimuli egerunt: C. autem \nFigulum mansuetissimum, pacato iuris ciuilis studio \nceleberrimum, prudentiae moderationisque\ninmemorem reddiderunt: consulatus enim repulsae dolore \naccensus, eo quidem magis, quod illum bis patri \nsuo datum meminerat, cum ad eum postero\ncomitiorum die multi consulendi causa uenissent, omnes \ndimisit, praefatus 'an nos consulere scitis, consulem \nfacere nescitis?' dictum grauiter et merito, sed \ntamen aliquanto melius non dictum: nam quis\npopulo Romano irasci sapienter potest? \n",
                "3":"\n Itaque ne illi quidem probandi, quamuis factum \neorum nobilitatis splendore protectum sit, qui, quod \nCn. Flauius humillimae quondam sortis praeturam \nadeptus erat, offensi anulos aureos sibimet ipsis et \nphaleras equis suis detractas abiecerunt, doloris\ninpotentiam tantum non luctu professo testati. \n",
                "4":"\n Talis irae motus aut singulorum aut paucorum \naduersus populum uniuersum: multitudinis erga\nprincipes ac duces eius modi. Manlio Torquato\namplissimam et gloriosissimam ex Latinis et Campanis \nuictoriam in urbem referenti, cum seniores omnes \nlaetitia ouantes occurrerent, iuniorum nemo obuiam \nprocessit, quod filium adulescentem fortissime\naduersus imperium suum proeliatum securi percusserat. \nmiserti sunt aequalis nimis aspere puniti: nec factum \neorum defendo, sed irae uim indico, quae unius \nciuitatis et aetates et adfectus diuidere ualuit. \n",
                "5":"\n Eademque tantum potuit, ut uniuersum populi \nRomani equitatum a Fabio consule ad hostium\ncopias persequendas missum, cum et tuto et facile \neas liceret delere, legis agrariae ab eo impeditae \nmemorem inmobilem retineret. illa uero etiam \nAppio duci, cuius pater, dum pro senatus\namplitudine nititur, commoda plebis acerrime inpugnauerat, \ninfensum exercitum faciendo uoluntaria fuga terga \nhosti, ne triumphum imperatori quaereret, dare \ncoegit. quotiens uictoriae uictrix! congratulationem \neius in Torquato spernendam, in Fabio pulcherrimam \npartem omittendam, in Appio totam fugae\npostponendam reddidit. \n",
                "6":"\n Age, quam uiolenter se in pectore uniuersi \npopuli Romani gessit eo dem tempore, quo \nsuffragiis eius dedicatio aedis Mercurii M. Plaetorio primi \npili centurioni data est praeteritis consulibus, Appio, \nquod obstitisset quo minus aeri alieno suo\nsuccurreretur, Seruilio, quod susceptam causam suam languido \npatrocinio protexisset. negas efficacem esse iram, \ncuius hortatu miles summo imperio praelatus est? \n",
                "7":"\n Quae quidem non proculcauit tantum imperia, \nsed etiam gessit inpotenter: nam Q. Metellus, cum \nutramque Hispaniam consul prius, deinde pro\nconsule paene to tam subegisset, postquam cognouit Q. \nPompeium consulem inimicum suum successorem \nsibi mitti, omnes, qui modo militiam suam uoluerunt \nfiniri, dimisit, commeatus petentibus neque causis \nexcussis neque constituto tempore dedit, horrea\ncustodibus remotis opportuna rapinae praebuit, arcus \nsagittasque Cretensium frangi atque in amnem abici \niussit, elephantis cibaria dari uetuit. quibus factis \nut cupiditati suae indulsit, ita magnifice gestarum \nrerum gloriam corrupit meritumque honorem triumphi \nhostium quam irae fortior uictor amisit. \n",
                "8":"\n Quid Sulla, dum huic uitio obtemperat, nonne \nmulto alieno sanguine profuso ad ultimum et suum \nerogauit? Puteolis enim ardens indignatione, quod \nGranius princeps eius coloniae pecuniam a\ndecurionibus ad refectionem Capitolii promissam\ncunctantius daret, animi concitatione nimia atque\nimmoderato uocis impetu conuulso pectore spiritum cruore \nac minis mixtum euomuit, nec senio iam prolapsus, \nutpote sexagesimum ingrediens annum, sed alita \nmiseriis rei publicae inpotentia furens. igitur in \ndubio est Sullane prior an iracundia sullae sit\nextincta. \n"
            },
            "5":{
                "0":"\n Neque ab ignotis exempla petere iuuat et \nmaximis uiris exprobare uitia sua uerecundiae est. \nceterum cum propositi fides excellentissima quaeque \nconplecti moneat, uoluntas operi cedat, dum\npraeclara libenter probandi necessaria narranti\nconscientia non desit. \n",
                "1":"\n Alexandrum iracundia sua propemodum caelo \nderipuit: nam quid obstitit quo minus illuc\nadsurgeret nisi Lysimachus leoni obiectus et Clitus hasta \ntraiectus et Callisthenes mori iussus, quia tres\nmaximas uictorias totidem amicorum iniustis caedibus \nuicto reddidit? \n",
                "2":"\n Quam uehemens deinde aduersus populum\nRomanum Hamilcaris odium! quattuor enim puerilis \naetatis filios intuens eiusdem numeri catulos leoninos \nin perniciem imperii nostri alere se praedicabat. \ndigna nutrimenta, quae in exitium patriae suae, ut \neuenit, conuerterentur. \n",
                "3":"\n E quibus Hannibal mature adeo patria\nuestigia subsecutus est, ut eo exercitum in Hispaniam \ntraiecturo et ob id sacrificante viiii annorum natu \naltaria tenens iuraret se, cum primum per aetatem \npotuisset, acerrimum hostem populi Romani futurum, \n et pertinacissimis precibus instantis belli\ncommilitium exprimeret. idem significare cupiens quanto \ninter se odio Karthago et Roma dissiderent, inflicto \nin terram pede suscitatoque puluere, tunc inter eas \nfinem fore belli dixit, cum alterutra pars in\nhabitum pulueris esset redacta. \n",
                "4":"\n In puerili pectore tantum uis odii potuit, sed \nin muliebri quoque aeque multum ualuit: namque \nSamiramis Assyriorum regina, cum ei circa cultum \ncapitis sui occupatae nuntiatum esset Babylona\ndefecisse, altera parte crinium adhuc soluta protinus \nad eam expugnandam cucurrit nec prius decorem \ncapillorum in ordinem quam urbem in potestatem \nsuam redegit. quocirca statua eius Babylone\nposita est illo habitu, quo ad ultionem exigendam \nceleritate praecipi ti tetendit. \n"
            },
            "6":{
                "0":"\n DE AVARITIA \n Protrahatur etiam auaritia, latentium indagatrix \nlucrorum, manifestae praedae auidissima uorago, \nneque habendi fructu felix et cupiditate quaerendi \nmiserrima. \n",
                "1":"\n Cum admodum locupleti L. Minucio Basilo \nfalsum testamentum quidam in Graecia subiecisset \neiusdemque confirmandi gratia potentissimos ciuitatis \nnostrae uiros, M. Crassum et Q. Hortensium, quibus \nMinucius ignotus fuerat, tabulis heredes inseruisset, \nquamquam euidens fraus erat, tamen uterque\npecuniae cupidus facinoris alieni munus non repudiauit. \nquantam culpam quam leniter retuli! lumina curiae, \nornamenta fori, quod scelus uindicare debebant,\ninhonesti lucri captura inuitati auctoritatibus suis texerunt. \n",
                "2":"\n Verum aliquanto maiores uires in Q. Cassio \nexhibuit, qui in Hispania Silium et Calpurnium, \noccidendi sui gratia cum pugionibus deprehensos \nquinquagies sestertium ab illo, ab hoc sexagies \npactus dimisit. en quem dubites, si alterum tantum \ndaretur, iugulum quoque suum aequo animo illis \nfuisse praebiturum. \n",
                "3":"\n Ceterum auaritia ante omnes L. Septimulei \npraecordia possedit, qui, cum C. Gracchi familiaris \nfuisset, caput eius abscidere et per urbem pilo fixum \nferre sustinuit, quia Opimius consul auro id se\nrepensurum edixerat. sunt qui tradant liquato plumbo \neum cauatam partem capitis, quo ponderosius esset, \nexplesse. fuerit ille seditiosus, bono perierit\nexemplo, clientis tamen scelesta famis in has usque\niacentis iniurias esurire non debuit. \n"
            },
            "7":{
                "0":"\n Odium merita Septimulei auaritia,\nPtolomaei autem regis Cypriorum risu prosequenda: nam \ncum anxiis sordibus magnas opes corripuisset\npropterque eas periturum se uideret et ideo omni pecunia \ninposita nauibus in altum processisset, ut classe\nperforata suo arbitrio periret et hostes praeda\ncarerent, non sustinuit mergere aurum et argentum, \nsed futurum necis suae praemium domum reuexit. \nprocul dubio hic non possedit diuitias, sed a diuitiis \npossessus est, titulo rex insulae, animo pecuniae \nmiserabile mancipium. \n"
            },
            "8":{
                "0":"\n DE SVPERBIA ET INPOTENTIA \n Atque ut superbia quoque et inpotentia in\nconspicuo ponatur, M. Fuluius Flaccus consul M. Plautii \nHypsaei collega, cum perniciosissimas rei publicae \nleges introduceret de ciuitate Italiae danda et de \nprouocatione ad populum eorum, qui ciuitatem\nmutare noluissent, aegre conpulsus est ut in curiam \nueniret: deinde partim monenti, partim oranti\nsenatui ut incepto desisteret, responsum non dedit. \ntyrannici spiritus consul haberetur, si aduersus unum \nsenatorem hoc modo se gessisset, quo Flaccus in \ntotius amplissimi ordinis contemnenda maiestate \nuersatus est. \n",
                "1":"\n Quae a M. quoque Druso tribuno pl. per \nsummam contumeliam uexata est: parum enim\nhabuit L. Philippum consulem, quia interfari se\ncontionantem ausus fuerat, obtorta gula, et quidem \nnon per uiatorem, sed per clientem suum adeo \nuiolenter in carcerem praecipitem egisse, ut multus \ne naribus eius cruor profunderetur, uerum etiam, \ncum senatus ad eum misisset, ut in curiam ueniret, \n'quare non potius' inquit 'ipse in Hostiliam curiam \npropinquam rostris, id est ad me, uenit?' piget \nadicere quod sequitur: tribunus senatus imperium \ndespexit, senatus tribuni uerbis paruit. \n",
                "2":"\n Cn. autem Pompeius quam insolenter! qui \nbalineo egressus ante pedes suos prostratum Hypsaeum \nambitus reum, et nobilem uirum et sibi amicum,\niacentem reliquit contumeliosa uoce proculcatum: nihil \nenim eum aliud agere quam ut conuiuium suum\nmoraretur respondit, et huius dicti conscius securo \nanimo cenare potuit. ille uero etiam in foro non \nerubuit P. Scipionem socerum suum legibus\n ob noxium, quas ipse tulerat, in maxima quidem reorum \n et inlustrium ruina muneris loco a iudicibus\ndeposcere, maritalis lecti blanditiis statum rei publicae \ntemerando. \n",
                "3":"\n Taetrum facto pariter ac dicto M. Antonii \nconuiuium: nam cum ad eum triumuirum Caesetii \nRufi senatoris caput allatum esset, auersantibus id \nceteris propius admoueri iussit ac diu diligenterque \nconsiderauit. cunctis deinde expectantibus quidnam \nesset dicturus, 'hunc ego' inquit 'notum non habui'. \nsuperba de senatore, inpotens de occiso confessio. \n"
            },
            "9":{
                "0":"\n Satis multa de nostris: aliena nunc\nadiciantur. Alexandri regis uirtus ac felicitas tribus \ninsolentiae euidentissimis gradibus exultauit:\nfastidio enim Philippi Iouem Hammonem patrem asciuit, \ntaedio morum et cultus Macedonici uestem et\ninstituta Persica adsumpsit, spreto mortali habitu\ndiuinum, aemulatus est, nec fuit ei pudori filium, ciuem, \nhominem dissimulare. \n",
                "1":"\n Iam Xerxes, cuius in nomine superbia et\ninpotentia habitat, suo iure † tam insolenter, quod \nGraeciae indicturus bellum adhibitis Asiae\nprincipibus, 'ne uiderer' inquit 'meo tantum modo usus\nconsilio, uos contraxi. ceterum mementote parendum \nmagis uobis esse quam suadendum'. adroganter, \netiam si uictori repetere ei regiam contigisset: tam \ndeformiter uicti nescias utrum insolentius dictum an \ninprudentius. \n",
                "2":"\n Hannibal autem Cannensis pugnae successu \nelatus nec admisit quemquam ciuium suorum in\ncastris nec responsum ulli nisi per interpretem dedit. \nMaharbalem etiam, ante tabernaculum suum clara \nuoce adfirmantem prospexisse quonam modo paucis \ndiebus Romae in Capitolio cenaret, aspernatus est. \nadeo felicitatis et moderationis diuiduum\ncontubernium est. \n",
                "3":"\n Insolentiae uero inter Karthaginiensem et\nCampanum senatum quasi aemulatio fuit: ille enim\nseparato a plebe balineo lauabatur, hic diuerso foro \nutebatur. quem morem Capuae aliquamdiu retentum \nC. quoque Gracchi oratione in Plautium scripta patet. \n"
            },
            "10":{
                "0":"\n DE PERFIDIA \n Occultum iam et insidiosum malum, perfidia,\nlatebris suis extrahatur. cuius efficacissimae uires \nsunt mentiri ac fallere, fructus in aliquo admisso\nscelere consistit, tum certus, cum credulitatem nefariis \nuinculis circumdedit, tantum inconmodi humano\ngeneri adferens, quantum salutis bona fides praestat. \nhabeat igitur non minus reprehensionis quam illa \nlaudis consequitur. \n",
                "1":"\n Romulo regnante Spurius Tarpeius arci\npraeerat. cuius filiam uirginem aquam sacris petitum \nextra moenia egressam Tatius ut armatos Sabinos \nin arcem secum reciperet corrupit, mercedis nomine \npactam quae in sinistris manibus gerebant: erant \nautem in his armillae et anuli magno ex pondere auri. \nloco potitum agmen Sabinorum puellam praemium \nflagitantem armis obrutam necauit, perinde quasi \npromissum, quod ea quoque laeuis gestauerant,\nsolui sse t. absit reprehensio, quia inpia proditio celeri \npoena uindicata est. \n",
                "2":"\n Ser. quoque Galba summae perfidiae: trium \nenim Lusitaniae ciuitatium conuocato populo\ntamquam de conmodis eius acturus viii , in quibus flos \niuuentutis consistebat, electa et armis exuta partim \ntrucidauit, partim uendidit. quo facinore maximam \ncladem barbarorum magnitudine criminis antecessit. \n",
                "3":"\n Cn. autem Domitium summi generis et magni \nanimi uirum nimia gloriae cupiditas perfidum\nexistere coegit: iratus namque Bituito regi\nAruernorum, quod tum suam et Allobrogum gentem se \netiam tum in prouincia morante ad Q. Fabii\nsuccessoris sui dexteram confugere hortatus esset, per \nconloquii simulationem arcessitum hospitioque\nexceptum uinxit ac Romam naue deportandum curauit. \ncuius factum senatus neque probare potuit neque\nrescindere uoluit, ne remissus in patriam Bituitus bellum \nrenouaret. igitur eum Albam custodiae causa relegauit. \n",
                "4":"\n Viriathi etiam caedes duplicem perfidiae\naccusationem recipit, in amicis, quod eorum manibus \ninteremptus est, in Q. Seruilio Caepione consule, \nquia is sceleris huius auctor inpunitate promissa fuit \nuictoriamque non meruit, sed emit. \n"
            },
            "11":{
                "0":"\n Verum ut ipsum fontem perfidiae\ncontemplemur, Karthaginienses Xanthippum\nLacedaemonium, cuius optima opera primo Punico bello usi \nfuerant et quo iuuante Atilium Regulum ceperant, \nsimulantes domum se reuehere, in alto merserunt, \nquid tanto facinore petentes? an ne uictoriae eorum \nsocius superesset? extat nihilo minus, et quidem cum \nopprobrio, quem sine ulla gloriae iactura inuiolatum \nreliquissent. \n",
                "1":"\n Hannibal porro Nucerinos hortatu suo cum \nbinis uestimentis urbem inexpugnabilibus muris\ncinctam egressos uapore et fumo balnearum\nstrangulando, et Acerranorum senatum eadem ratione extra \nmoenia euocatum in profundum puteorum abiciendo \nnonne bellum aduersus populum Romanum et\nItaliam professus aduersus ipsam fidem acrius gessit, \nmendaciis et fallacia quasi praeclaris artibus\ngaudens? quo euenit ut alioqui insignem nominis sui \nmemoriam relicturus, in dubio maiorne an peior \nuir haberi deberet poneret. \n"
            },
            "12":{
                "0":"\n DE VI ET SEDITIONE \n Sed ut uiolentiae et seditionis tam togatae quam \netiam armatae facta referantur, L. Equitium, qui se \nTi. Gracchi filium simulabat tribunatumque\naduersus leges cum L. Saturnino petebat, a C. Mario\nquintum consulatum gerente in publicam custodiam\nductum populus claustris carceris conuulsis raptum \nhumeris suis per summam animorum alacritatem \nportauit. \n 8 \n",
                "1":"\n \nidemque Q. Metellum censorem, quod \nab eo tamquam Gracchi filio censum recipere\nnolebat, lapidibus prosternere conatus est, adfirmantem \ntres tantum modo filios Ti. Graccho fuisse, e quibus \nunum in Sardinia stipendia merentem, alterum\ninfantem Praeneste, tertium post patris mortem natum \nRomae decessisse, neque oportere clarissimae\nfamiliae ignotas sordes inseri, cum interim inprouida \nconcitatae multitudinis temeritas—pro inpudentia \net audacia!—aduersus consulatum et censuram\ntetendit principesque suos omni petulantiae genere \nuexauit. \n",
                "2":"\n Vaesana haec tantum modo, illa etiam cruenta \nseditio: populus enim Nunnium conpetitorem\nSaturnini nouem iam creatis tribunis unoque loco\nduobus candidatis restante ui prius in aedes priuatas \nconpulit, extractum deinde interemit, ut caede \nintegerrimi ciuis facultas apiscendae potestatis\ntaeterrimo ciui daretur. \n",
                "3":"\n Creditorum quoque consternatio aduersus\nSemproni Asellionis praetoris urbani caput intolerabili \nmodo exarsit. quem, quia causam debitorum\nsusceperat, concitati a L. Cassio tribuno pl. pro aede\nConcordiae sacrificium facientem ab ipsis altaribus\nfugere extra forum coactum inque tabernula latitantem \npraetextatum discerpserunt. \n"
            },
            "13":{
                "0":"\n Detestanda fori condicio, sed si \ncastra respicias, aeque magna orietur indignatio. cum \nC. Mario lege Sulpicia prouincia Asia, ut aduersus \nMitridatem bellum gereret, priuato decreta esset, \nmissum ab eo Gratidium legatum ad L. Sullam\nconsulem accipiendarum legionum causa milites\ntrucidarunt, procul dubio indignati, quod ab summo\nimperio ad eum, qui nullo in honore uersaretur, transire \ncogerentur. sed quis ferat militem scita plebis exitio \nlegati corrigentem? \n",
                "1":"\n Pro consule istud tam uiolenter exercitus,\nillud aduersus consulem: Q. enim Pompeium Sullae \ncollegam senatus iussu ad exercitum Cn. Pompei, \nquem aliquamdiu inuita ciuitate obtinebat,\ncontendere ausum ambitiosi ducis inlecebris corrupti\nmilites sacrificare incipientem adorti in modum hostiae \nmactarunt tantumque scelus, curia castris cedere se \nconfessa, inultum abiit. \n",
                "2":"\n Ille quoque exercitus nefarie uiolentus, qui \nC. Carbonem, fratrem Carbonis ter consulis, propter \nbella ciuilia dissolutam disciplinam militarem\npraefractius et rigidius astringere conatum priuauit uita \nsatiusque duxit maximo scelere coinquinari quam \nprauos ac taetros mores mutare. \n"
            },
            "14":{
                "0":"\n DE TEMERITATE \n Temeritatis etiam et subiti et uehementes sunt\nimpulsus, quorum ictibus hominum mentes concussae \nnec sua pericula dispicere nec aliena facta iusta \naestimatione prosequi ualent. \n",
                "1":"\n Quam enim temere se Africanus superior ex \nHispania duabus quinqueremibus ad Syphacem\ntraiecit, in unius Numidae infidis praecordiis suam\npariter et patriae salutem depositurus! itaque exiguo \nmomento maximae rei casus fluctuatus est, utrum \ninterfector an captiuus Scipionis Syphax fieret. \n",
                "2":"\n Nam C. Caesaris anceps conatus, etsi\ncaelestium cura protectus est, non tamen uix sine \nhorrore animi referri potest: si quidem inpatiens \nlegionum tardioris a Brundisio Apolloniam traiectus \nper simulationem aduersae ualetudinis conuiuio\negressus maiestate sua seruili ueste occultata nauiculam \nconscendit et e flumine Aoo maris Hadriatici saeua \ntempestate fauces petiit protinusque in altum dirigi \niusso nauigio multum ac diu contrariis iactatus \nfluctibus tandem necessitati cessit. \n",
                "3":"\n Age, illa quam execrabilis militum temeritas! \nfecit enim ut A. Albinus, nobilitate, moribus,\nhonorum omnium consummatione ciuis eximius, propter \nfalsas et inanes suspiciones in castris ab exercitu \nlapidibus obrueretur, quodque accessionem\nindignationis non recipit, oranti atque obsecranti duci a \nmilitibus causae dicendae potestas negata est. \n"
            },
            "15":{
                "0":"\n Itaque minus miror apud trucem et\nsaeuum animum Hannibalis defensionis locum innoxio \ngubernatori non fuisse, quem a Petilia classe\nAfricam repetens freto adpulsus, dum tam paruo spatio \nItaliam Siciliamque inter se diuisas non credit, uelut \ninsidiosum cursus rectorem interemit, posteaque\ndiligentius inspecta ueritate tunc absoluit, cum eius\ninnocentiae nihil ultra sepulcri honorem dari potuit. \nigitur angusti atque aestuosi maris alto e tumulo \nspeculatrix statua quam memoriae Pelori tam\nPunicae temeritatis ultra citraque nauigantium oculis \nconlocatum indicium est. \n",
                "1":"\n Iam Atheniensium ciuitas ad uaesaniam usque \ntemeraria, quae x uniuersos imperatores suos, et \nquidem a pulcherrima uictoria uenientis, capitali \niudicio exceptos necauit, quod militum corpora \nsaeuitia maris interpellante sepulturae mandare non \npotuissent, necessitatem puniens, cum honorare \nuirtutem deberet. \n"
            },
            "16":{
                "0":"\n DE ERRORE \n Temeritati proximus est error, quem ad modum \nad laedendum par, ita cui facilius quis ignouerit, \nquia non sua sponte, sed uanis concitatus imaginibus \nculpae se inplicat. qui quam late in pectoribus\nhominum uagetur si conplecti coner, uitio, de quo loquor, \nsim obnoxius. paucos igitur eius lapsus referemus. \n",
                "1":"\n C. Heluius Cinna tribunus pl. ex funere C.\nCaesaris domum suam petens populi manibus discerptus \nest pro Cornelio Cinna, in quem saeuire se\nexistimabat iratus ei, quod, cum adfinis esset Caesaris,\naduersus eum nefarie raptum impiam pro rostris\norationem habuisset, eoque errore propulsus est, ut\ncaput Helui perinde atque Corneli circa rogum Caesaris \nfixum iaculo ferret, officii sui, alieni erroris\npiaculum miserabile! \n",
                "2":"\n Nam C. Cassium error a semet ipso poenas \nexigere coegit: inter illum enim pugnae quattuor \nexercituum apud Philippos uarium ipsisque ducibus \nignotum euentum missus ab eo Ti ti nius centurio \nnocturno tempore, ut specularetur quonam in statu \nres M. Bruti essent, dum crebros excessus uiae\npetit, quia tenebrarum obscuritas hostesne an\nconmilitones occurrerent dinoscere non sinebat, tardius ad \nCassium rediit. quem is exceptum ab hostibus\nomniaque in eorum potestatem recidisse existimans \nfinire uitam properauit, cum et castra hostium\ninuicem capta et Bruti copiae magna ex parte incolumes \nessent. Titini uero non obliteranda silentio uirtus, \nqui oculis paulisper haesit inopinato iacentis ducis \nspectaculo attonitus, deinde profusus in lacrimas \n'etsi inprudens' inquit, 'imperator, causa tibi mortis \nfui, tamen, ne id ipsum inpunitum sit, accipe me \nfati tui comitem', superque exanime corpus eius \niugulo suo gladium capulo tenus demisit ac permixto \nutriusque sanguine duplex uictima iacuit, pietatis \nhaec, erroris illa. \n",
                "3":"\n Ceterum falsa opinatio nescio an praecipuam \niniuriam Lartis Tolumni Veientium regis penatibus \nintulerit: nam cum in tesserarum prospero iactu per \niocum conlusori dixisset 'occide', et forte\nRomanorum legati interuenissent, satellites eius errore uocis \ninpulsi interficiendo legatos lusum ad inperium \ntranstulerunt. \n"
            },
            "17":{
                "0":"\n DE VLTIONE \n Vltionis autem quem ad modum acres, ita iusti \naculei sunt, qui lacessiti concitantur, acceptum\ndolorem dolore pensare cupientes: quos latius conplecti \nnon adtinet. \n",
                "1":"\n Tribunus pl. M. Flauius ad populum de\nTusculanis retulit, quod eorum consilio Veliternos\nPriuernatesque † rebellaturos diceret. qui cum cum \nconiugibus ac liberis squalore obsiti supplices Romam \nuenissent, accidit ut reliquis tribubus salutarem\nsententiam secutis sola Pollia iudicaret oportere publice \neos uerberatos securi percuti, inbellem multitudinem \nsub corona uenire. quam ob causam Papiria tribus, \nin qua plurimum postea Tusculani in ciuitatem\nrecepti potuerunt, neminem umquam candidatum\nPolliae tribus fecit magistratum, ne ad eam ullus honor \nsuffragiis suis perueniret, quae illis uitam ac\nlibertatem, quantum in ipsa fuit, ademerat. \n",
                "2":"\n Illam uero ultionem et senatus et consensus \nomnium adprobauit: cum enim Adrianus ciuis\nRomanos, qui Vticae consistebant, sordido imperio\nuexasset idcircoque ab his uiuus esset exustus, nec \nquaestio ulla in urbe hac de re habita nec querella \nuersata est. \n"
            },
            "18":{
                "0":"\n Clarae ultionis utraque regina, et\nTomyris, quae caput Cyri abscisum in utrem humano \nsanguine repletum demitti iussit exprobrans illi\ninsatiabilem cruoris sitim simulque poenas occisi ab \neo filii sui exigens, et Berenice, quae Laodices\ninsidiis interceptum sibi filium grauiter ferens armata \ncurrum conscendit persecutaque satellitem regium, \ncrudelis operis ministrum nomine Caeneum, quem \nhasta nequiquam petierat, saxo ictum prostrauit ac \nsuper eius corpus actis equis inter infesta\ncontrariae partis agmina ad domum, in qua interfecti \npueri corpus occultari arbitrabatur, perrexit. \n",
                "1":"\n Iasonem Thessalum Persarum regi bellum \ninferre parantem an satis iusta ultio absumpserit \nambiguae aestimationis est: Taxillo enim\ngymnasiarcho a quibusdam iuuenibus pulsatum se questo \npermisit ut aut tricenas ab his drachmas exigeret aut \ndenas plagas singulis inponeret. quo posteriore\nuindicta uso qui uapulauerant Iasonem interfecerunt, \nanimi, non corporis dolore poenae modum\naestimantes. ceterum paruo inritamento ingenui pudoris\nmaximae rei expectatio subruta est, quoniam opinione \nGraeciae tantum in spe Iasonis quantum in effectu \nAlexandri reponitur. \n"
            },
            "19":{
                "0":"\n DICTA IMPROBA AVT FACTA SCELERATA \n Nunc, quatenus uitae humanae cum bona tum \netiam mala substitutis exemplorum imaginibus\npersequimur, dicta inproba et facta scelerata referantur. \n",
                "1":"\n Vnde autem potius quam a Tullia ordiar, quia \ntempore uetustissimum, conscientia nefarium, uoce \nmonstri simile exemplum est? cum carpento\nueheretur et is, qui iumenta agebat, succussis frenis\nconstitisset, repentinae morae causam requisiuit, et ut \ncomperit corpus patris Seruii Tulli occisi ibi iacere, \nsupra id duci uehiculum iussit, quo celerius in\nconplexum interfectoris eius Tarquinii ueniret. qua tam \nimpia tamque probrosa festinatione non solum se \naeterna infamia, sed etiam ipsum uicum cognomine \nsceleris conmaculauit. \n",
                "2":"\n Non tam atrox C. Fimbriae est factum et \ndictum, sed si per se aestimetur, utrumque\naudacissimum. id egerat, ut Scaeuola in funere C. Marii \niugularetur. quem postquam ex uulnere recreatum \nconperit, accusare apud populum instituit.\ninterrogatus deinde quid de eo secus dicturus esset, cui \npro sanctitate morum satis digna laudatio reddi non \nposset, respondit obiecturum se illi quod parcius \ncorpore telum recepisset. licentiam furoris aegrae \nrei publicae gemitu prosequendam! \n",
                "3":"\n L. uero Catilina in senatu M. Cicerone\nincendium ab ipso excitatum dicente 'sentio', inquit 'et \nquidem illud, si aqua non potuero, ruina restinguam'. \nquem quid aliud existimemus quam conscientiae\nstimulis actum reum a se inchoati parricidii peregisse? \n",
                "4":"\n Consternatum etiam Magi Chilonis amentia \npectus, qui M. Marcello datum a Caesare spiritum \nsua manu eripuit, uetus amicus et Pompeianae\nmilitiae comes, indignatus aliquos sibi amicorum ab eo \npraeferri: urbem enim a Mytilenis, quo se\ncontulerat, repetentem in Atheniensium portu pugione \nconfodit protinusque ad inritamenta uaesaniae suae \ntrucidanda tetendit, amicitiae hostis, diuini beneficii \ninterceptor, publicae religionis, quod ad salutem\nclarissimi ciuis recuperandam attinuit, acerba labes. \n",
                "5":"\n Hanc crudelitatem, cui nihil adici posse\nuidetur, C. Toranius atrocitate parricidi superauit:\nnamque triumuirorum partes secutus proscripti patris \nsui praetorii et ornati uiri latebras, aetatem\nnotasque corporis, quibus agnosci posset, centurionibus \nedidit, qui eum persecuti sunt. senex de filii magis \nuita et incrementis quam de reliquo spiritu suo\nsollicitus an incolumis esset et an imperatoribus satis\nfaceret interrogare eos coepit. e quibus unus 'ab illo' \ninquit, 'quem tantopere diligis, demonstratus nostro \nministerio filii indicio occideris', protinusque pectus \neius gladio traiecit. conlapsus itaque est infelix, \nauctore caedis quam ipsa caede miserior. \n",
                "6":"\n Cuius fati acerbitatem L. Villius Annalis\nsortitus, cum in campum ad quaestoria comitia filii\ndescendens proscriptum se cognosset, ad clientem suum \nconfugit. sed ne fide eius tutus esse posset, scelere \nnefarii iuuenis effectum est, si quidem per ipsa\nuestigia patris militibus ductis occidendum eum in\nconspectu suo obiecit, bis parricida, consilio prius,\niterum spectaculo. \n",
                "7":"\n Ne Vettius quidem Salassus proscriptus parum \namari exitus. quem latentem uxor interficiendum, \nquid dicam, tradidit an ipsa iugulauit? quanto enim \nleuius est scelus, cui tantum modo manus abest? \n"
            },
            "20":{
                "0":"\n Illud autem facinus, quia externum est, \ntranquilliore adfectu narrabitur. Scipione Africano \npatris et patrui memoriam gladiatorio munere\nKarthagine Noua celebrante duo regis filii nuper patre \nmortuo in harenam processerunt pollicitique sunt \nibi se de regno proeliaturos, quo spectaculum illud \ninlustrius pugna sua facerent. eos cum Scipio\nmonuisset ut uerbis quam ferro diiudicare mallent uter \nregnare deberet, ac iam maior natu consilio eius\nobtemperaret, minor corporis uiribus fretus in amentia \nperstitit initoque certamine pertinacior impietas\nfortunae iudicio morte multata est. \n",
                "1":"\n Mitridates autem multo sceleratius, qui non \ncum fratre de paterno regno, sed cum ipso patre\nbellum de dominatione gessit. in quo qui aut homines \nullos adiutores inuenerit aut deos inuocare ausus \nsit, prae cipuam admirationem habet. \n",
                "2":"\n Quamquam quid hoc quasi inusitatum illis\ngentibus miremur, cum Sariaster aduersus patrem suum \nTigranen Armeniae regem ita cum amicis\nconsenserit, ut omnes e d exteris manibus sanguinem\nmitterent atque eum inuicem sorberent? vix ferrem \npro salute parentis tam cruenta conspiratione foedus \nfacientem. \n",
                "3":"\n Sed quid ego ista consector aut quid his\nimmoror, cum unius parricidii cogitatione cuncta\nscelera superata cernam? omni igitur impetu mentis, \nomnibus indignationis uiribus ad id lacerandum pio \nmagis quam ualido adfectu rapior: quis enim\namicitiae fide extincta genus humanum cruentis in\ntenebris sepelire conatum profundo debitae execrationis \nsatis efficacibus uerbis adegerit? tu uidelicet\nefferatae barbariae immanitate truculentior habenas\nRomani imperii, quas princeps parensque noster\nsalutari dextera continet, capere potuisti? aut te conpote \nfuroris mundus in suo statu mansisset? urbem a \nGallis captam et trecentorum inclytae gentis uirorum \nstrage foedatum amnem Cremeram et Alliensem diem \net oppressos in Hispania Scipiones et Trasimennum \nlacum et Cannas bellorumque ciuilium domestico \nsagnuine manantis † furores amentibus propositis \nfuroris tui repraesentare et uincere uoluisti. sed \nuigilarunt oculi deorum, sidera suum uigorem\nobtinuerunt, arae, puluinaria, templa praesenti numine \nuallata sunt, nihilque, quod pro capite augusto ac \npatria excubare debuit, torporem sibi permisit, et in \nprimis auctor ac tutela nostrae incolumitatis ne\nexcellentissima merita sua totius orbis ruina\nconlaberentur diuino consilio prouidit. itaque stat pax, \nualent leges, sincerus priuati ac publici officii tenor \nseruatur. qui autem haec uiolatis amicitiae\nfoederibus temptauit subuertere, omni cum stirpe sua\npopuli Romani uiribus obtritus etiam apud inferos, \nsi tamen illuc receptus est, quae meretur supplicia \npendit. \n"
            },
            "21":{
                "0":"\n DE MORTIBVS NON VVLGARIBVS \n Humanae autem uitae condicionem praecipue \nprimus et ultimus dies continet, quia plurimum\ninterest quibus auspiciis inchoetur et quo fine\nclaudatur, ideoque eum demum felicem fuisse iudicamus, \ncui et accipere lucem prospere et reddere placide \ncontigit. medii temporis cursus, prout fortuna \ngubernaculum rexit, modo aspero, modo tranquillo \nmotu peragitur, spe semper minor, dum et cupide \nuotis extenditur et fere sine ratione consumitur. nam \net si eo bene uti uelis, etiam paruum amplissimum \nefficies, numerum annorum multitudine operum\nsuperando: alioquin quid attinet inerti mora gaudere, \nsi magis exigis uitam quam adprobas? sed ne \nlongius euager, eorum mentionem faciam, qui non \nuulgari genere mortis absumpti sunt. \n",
                "1":"\n Tullus Hostilius fulmine ictus cum tota domo \nconflagrauit. singularem fati sortem, qua accidit ut \ncolumen urbis in ipsa urbe raptum ne supremo \nquidem funeris honore a ciuibus decorari posset, \ncaelesti flamma in eam condicionem redactum, ut \neosdem penates et regiam et rogum et sepulcrum \nhaberet. \n",
                "2":"\n Vix ueri simile est in eripiendo spiritu idem \ngaudium potuisse quod fulmen, et tamen idem ualuit. \nnuntiata enim clade, quae ad lacum Trasimennum \ninciderat, altera mater , sospiti filio ad ipsam portam \nfacta obuia, in conplexu eius expirauit, altera, cum \nfalso mortis filii nuntio maesta domi sederet, ad \nprimum conspectum redeuntis exanimata est. genus \ncasus inusitatum! quas dolor non extinxerat,\nlaetitia consumpsit. sed minus miror, quod mulieres: \n",
                "3":"\n M'. Iuuentius Thalna consul, collega Ti. \nGracchi consulis iterum, cum in Corsica, quam nuper \nsubegerat, sacrificaret, receptis litteris decretas ei a \nsenatu supplicationes nuntiantibus, intento illas \nanimo legens caligine ob orta ante foculum conlapsus \nmortuus humi iacuit. quem quid aliud quam nimio \ngaudio enectum putemus? en cui Numantia aut \nKarthago excindenda traderetur! \n",
                "4":"\n Maioris aliquanto spiritus dux Q. Catulus, \nCimbrici triumphi C. Mario particeps a senatu \ndatus, sed exitus uiolentioris: namque ab hoc eodem \nMario postea propter ciuiles dissensiones mori iussus, \nrecenti calce inlito multoque igni percalefacto\ncubiculo se inclusum peremit. cuius tam dira\nnecessitas maximus Marianae gloriae rubor extitit. \n",
                "5":"\n Qua tempestate rei publicae L. quoque\nCornelius Merula consularis et flamen Dialis, ne ludibrio \ninsolentissimis uictoribus esset, in Iouis sacrario \nuenis incisis contumeliosae mortis denuntiationem \neffugit, sacerdotisque sui sanguine uetustissimi foci \nmaduerunt. \n",
                "6":"\n Acer etiam et animosus uitae exitus Herenni \nSiculi, quo C. Gracchus et aruspice et amico usus \nfuerat: nam cum eo nomine in carcerem duceretur, \nin postem eius inliso capite in ipso ignominiae aditu \nconcidit ac spiritum posuit, uno gradu a publico \nsupplicio manuque carnificis citerior. \n",
                "7":"\n Consimili impetu mortis C. Licinius Macer \nuir praetorius, Calui pater, repetundarum reus, dum \nsententiae diriberentur, in maenianum conscendit. \nsi quidem, cum M. Ciceronem, qui id iudicium\ncogebat, praetextam ponentem uidisset, misit ad eum \nqui diceret se non damnatum, sed reum perisse, \nnec sua bona hastae posse subici, ac protinus\nsudario, quod forte in manu habebat, ore et faucibus \nsuis coartatis incluso spiritu poenam morte\npraecucurrit. qua cognita re Cicero de eo nihil\npronuntiauit. igitur inlustris ingenii orator et ab inopia \nrei familiaris et a crimine domesticae damnationis \ninusitato paterni fati genere uindicatus est. \n",
                "8":"\n Fortis huius mors, illorum perridicula:\nCornelius enim Gallus praetorius et T. Etereius, eques \nRomanus, inter usum puerilis ueneris absumpti \nsunt. quamquam quorsum attinet eorum cauillari \nfata, quos non libido sua, sed fragilitatis humanae \nratio abstulit? fine namque uitae nostrae uariis et \noccultis causis exposito interdum quae inmerentia \n sunt , supremi fati titulum occupant, cum magis in \ntempus mortis incidant quam ipsa mortem accersant. \n"
            },
            "22":{
                "0":"\n Sunt et externae mortes dignae adnotatu. \nqualis in primis Comae, quem ferunt maximi\nlatronum ducis Cleonis fratrem fuisse: is enim ad P. \nRupilium consulem Hennam, quam praedones tenuerant, \nin potestatem nostram redactam perductus, cum de \nuiribus et conatibus fugitiuorum interrogaretur, \nsumpto tempore ad se colligendum caput operuit \ninnixusque genibus conpresso spiritu inter ipsas \ncustodum manus inque conspectu summi imperii \nexoptata securitate adquieuit. torqueant se miseri, \nquibus extingui quam superesse utilius est, in\ntrepido et anxio consilio quanam ratione uita exeant \nquaerentes: ferrum acuant, uenena temperent,\nlaqueos adprehendant, uastas altitudines\ncircumspiciant, tamquam magno apparatu aut exquisita\nmolitione opus sit, ut corporis atque animi infirmo \nuinculo cohaerens societas dirimatur. nihil horum \nComa, sed intra pectus inclusa anima finem sui \nrepperit: enimuero non nimio studio retinendum \nbonum, cuius caduca possessio tam leui adflatu\nuiolentiae concussa dilabi potuit. \n",
                "1":"\n Aeschyli uero poetae excessus quem ad modum \nnon uoluntarius, sic propter nouitatem casus\nreferendus. in Sicilia moenibus urbis, in qua morabatur, \negressus aprico in loco resedit. super quem aquila \ntestudinem ferens elusa splendore capitis—erat \nenim capillis uacuum—perinde atque lapidi eam \ninlisit, ut fractae carne uesceretur, eoque ictu origo \net principium fortioris tragoediae extinctum est. \n",
                "2":"\n Non uulgaris etiam Homeri mortis causa fertur, \nqui in Io insula, quia quaestionem a piscatoribus\npositam soluere non potuisset, dolore absumptus creditur. \n",
                "3":"\n Sed atrocius aliquanto Euripides finitus est: \nab Archelai enim regis cena in Macedonia domum \nhospitalem repetens, canum morsibus laniatus obiit: \ncrudelitas fati tanto ingenio non debita. \n",
                "4":"\n Sicut illi excessus inlustrium poetarum et\nmoribus et operibus indignissimi: Sophocles ultimae \niam senectutis, cum in certamen tragoediam \ndemisisset, ancipiti sententiarum euentu diu sollicitus,\naliquando tamen una sententia uictor causam mortis \ngaudium habuit. \n",
                "5":"\n Philemonem autem uis risus inmoderati\nabstulit. paratas ei ficus atque in conspectu positas \nasello consumente puerum ut illum abigeret\ninclamauit. qui cum iam comestis omnibus superuenisset, \n'quoniam' inquit 'tam tardus fuisti, da nunc merum \nasello'. ac protinus urbanitatem dicti crebro\nanhelitu cachinnorum prosecutus, senile guttur salebris \nspiritus grauauit. \n",
                "6":"\n At Pindarus, cum in gymnasio super gremium \npueri, quo unice delectabatur, capite posito quieti \nse dedisset, non prius decessisse cognitus est quam \ngymnasiarcho claudere iam eum locum uolente\nnequiquam excitaretur. cui quidem crediderim eadem \nbenignitate deorum et tantum poeticae facundiae et \ntam placidum uitae finem attributum. \n",
                "7":"\n Sicut Anacreonti quoque, quem usitatum\nhumanae uitae modum supergressum dum passae uuae \nsuco tenues et exiles uirium reliquias fouentem unius \ngrani pertinacior in aridis faucibus mora absumpsit. \n",
                "8":"\n Iungam illos, quos et propositum et exitus\npares fecit. Milo Crotoniates, cum iter faciens\nquercum in agro cuneis adactis fissam uidisset, fretus \nuiribus accessit ad eam insertisque manibus diuellere \nconatus est. quas arbor excussis cuneis in suam \nnaturam reuocata conpressit eumque cum tot\ngymnicis palmis lacerandum feris praebuit. \n",
                "9":"\n Item Polydamas athleta tempestate speluncam \nsubire coactus est , nimio et subito incursu aquae \nlabefactata ea ac ruente, ceteris comitibus fuga\npericuli egressis solus restitit tamquam humeris suis \ntotius ruinae molem sustentaturus, sed pondere omni \ncorpore humano potentiore op pressus imbris petitam \nlatebram dementis facti sepulcrum habuit. possunt \nhi praebere documentum nimio robore membrorum \nuigorem mentis hebescere, quasi, abnuente natura \nutriusque boni largitionem, ne supra mortalem sit \nfelicitatem eundem et ualentissimum esse et\nsapientissimum. \n"
            },
            "23":{
                "0":"\n DE CVPIDITATE VITAE \n Verum quia excessus e uita et fortuitos et uiriles, \nquosdam etiam temerarios oratione attigimus,\nsubiciamus nunc aestimationi enerues et effeminatos, ut \nipsa conparatione pateat quanto non solum fortior, \nsed etiam sapientior mortis interdum quam uitae sit \ncupiditas. \n",
                "1":"\n M'. Aquilius, cum sibi gloriose extingui posset, \nMithridati maluit turpiter seruire. quem non ne \naliquis merito dixerit Pontico supplicio quam Romano \nimperio digniorem, quoniam conmisit ut priuatum \nobprobium publicus rubor existeret? \n",
                "2":"\n Cn. quoque Carbo magnae uerecundiae est \nLatinis annalibus. tertio in consulatu suo iussu \nPompei in Sicilia ad supplicium ductus petiit a \nmilitibus demisse et flebiliter ut sibi aluum leuare \nprius quam expiraret liceret, quo miserrimae lucis \nusu diutius frueretur, eo us que moram trahens, \ndonec caput eius sordido in loco sedentis\nabscideretur. ipsa uerba tale flagitium narrantis secum \nluctantur, nec silentio amica, quia occultari non \nmeretur, neque relationi familiaria, quia dictu\nfastidienda sunt. \n",
                "3":"\n Quid, D. Brutus exiguom et infelix momentum \nuitae quanto dedecore emit! qui a Furio, quem ad \neum occidendum Antonius miserat, conprehensus, \nnon solum ceruicem gladio subtraxit, sed etiam\nconstantius eam praebere admonitus ipsis his uerbis \niurauit: 'ita uiuam, dabo'. o cunctationem fati \naerumnosam! o iurandi stolidam fidem! sed hos tu \nfurores inmoderata retinendi spiritus dulcedo subicis \nsanae rationis modum expugnando, quae uitam\ndiligere, mortem non timere praecepit. \n"
            },
            "24":{
                "0":"\n Eadem Xerxen regem pro totius Asiae \narmata iuuentute, quod intra centum annos esset \nobitura, profundere lacrimas coegisti. qui mihi \nspecie alienam, re uera suam condicionem\ndeplorasse uidetur, opum magnitudine quam altiore animi \nsensu felicior: quis enim mediocriter prudens\nmortalem se natum fleuerit? \n",
                "1":"\n QVAM EXQVISITA CVSTODIA VSI SINT\nQVIBVS SVSPECTI DOMESTICI FVERVNT \n Referam nunc eos, quibus aliquos suspectos \nhabentibus exquisitior sui quaesita custodia est: nec \na miserrimo, sed ab eo, qui inter paucos felicissimus \nfuisse creditur, incipiam. \n Masinissa rex parum fidei in pectoribus hominum \nreponens salutem suam custodia canum uallauit. \nquo tam late patens imperium? quo tantum\nliberorum numerum? quo denique tam arta beniuolentia \nconstrictam Romanam amicitiam, si ad hanc\ntuendam nihil canino latratu ac morsu ualentius duxit? \n",
                "2":"\n Hoc rege infelicior Alexander, cuius\npraecordia hinc amor, hinc metus torserunt: nam cum\ninfinito ardore coniugis Thebes teneretur, ad ea nde m \nex epulis in cubiculum ueniens barbarum\nconpunctum notis Thraciis stricto gladio iubebat\nanteire, nec prius se eidem lecto committebat quam \na stipatoribus diligenter esset scrutatus. supplicium \nirato deorum numine conpositum, neque libidini \nneque timori posse imperare. cuius timoris eadem \net causa et finis fuit: Alexandrum enim Thebe\npaelicatus ira mota interemit. \n",
                "3":"\n Age, Dionysius Syracusanorum tyrannus\nhuiusce tormenti quam longa fabula! qui\nduodequadraginta annorum dominationem in hunc modum \nperegit. summotis amicis in eorum locum\nferocissimarum gentium homines et a familiis locupletium \nelectos praeualidos seruos, quibus latera sua\nconmitteret, substituit. tonsorum quoque metu tondere \nfilias suas docuit. quarum ipsarum, postquam\nadultae aetati adpropinquabant, manibus ferrum non \nausus conmittere, instituit ut candentibus iuglandium \nnucum putaminibus barbam sibi et capillum\nadurerent. nec securiorem maritum egit quam patrem. \nduarum enim eodem tempore, Aristomaches\nSyracusanae et Locrensis Doridis, matrimoniis inligatus \nneutrius umquam nisi excussae conplexum petiit \natque etiam cubicularem lectum perinde quasi castra \nlata fossa cinxit, in quem se ligneo ponte\nrecipiebat, cum forem cubiculi extrinsecus a custodibus \nopertam interiore claustro ipse diligenter obserasset. \n"
            },
            "25":{
                "0":"\n DE SIMILITVDINE FORMAE \n De similitudine autem oris et totius corporis\naltiore doctrina praediti subtilius disputant, eorumque \nalii in ea sunt opinione ut existiment illam origini et \ncontextui sanguinis respondere, nec paruum\nargumentum ex ceteris animalibus trahunt, quae fere \ngignentibus similia nascuntur. alii negant hanc esse \ncertam naturae legem, sed species mortalium, prout \nfortuita sors conceptionis obtulit, attribui, atque ideo \nplerumque ex speciosis deformis et ex robustis\ninualidos partus edi. igi tur, quoniam ista quaestio in \nambiguo uersatur, pauca inter alienos conspectae \nsimilitudinis exempla referemus. \n",
                "1":"\n Magno Pompeio Vibius ingenuae stirpis et \nPublicius libertinus ita similes fuerunt, ut permutato \nstatu et Pompeius in illis et illi in Pompeio salutari \npossent. certe, quocumque aut Vibius aut Publicius \naccesserant, ora hominum in se obuertebant, uno \nquoque speciem amplissimi ciuis in personis\nmediocribus adnotante. \n",
                "2":"\n Quod quidem fortuitum ludibrium quasi\nhereditarium ad eum penetrauit: nam pater quoque eius \neo usque Menogenis coci sui similis esse uisus est, \nut uir et armis praepotens et ferox animo sordidum \neius nomen repellere a se non ualuerit. \n",
                "3":"\n Eximiae uero nobilitatis adulescens Cornelius \nScipio, cum plurimis et clarissimis familie suae\ncognominibus abundaret, in seruilem Serapionis\nappellationem uulgi sermone inpactus est, quod huiusce \nnominis uictimari per quam similis erat. neque illi \naut morum probitas aut respectus tot imaginum quo \nminus hac contumelia aspergeretur opitulata sunt. \n",
                "4":"\n Generosissimum consulatus collegium Lentuli \net Metelli fuit. qui ambo in scaena propter\nsimilitudinem histrionum propemodum spectati sunt. sed \nalter ex quodam secundarum cognomen Spintheris \ntraxit, alter, nisi Nepotis a moribus accepisset, \nPamphili tertiarum, cui simillimus esse ferebatur, \nhabuisset. \n",
                "5":"\n At M. Messala consularis et censorius\nMenogenis Curioque omnibus honoribus abundans\nBurbulei, ille propter oris aspectum, hic propter parem \ncorporis motum, uterque scaenici nomen coactus \nest recipere. \n Abunde sint haec de domesticis, quoniam et\npersonis sunt excellentia et non obscura notitia\ncelebrantur. \n"
            },
            "26":{
                "0":"\n Regi Antiocho unus ex aequalibus et \nipse regiae stirpis nomine Artemo perquam similis \nfuisse traditur. quem Laodice uxor Antiochi\ninterfecto uiro dissimulandi sceleris gratia in lectulo \nperinde quasi ipsum regem aegrum conlocauit\nadmissumque uniuersum populum et sermone eius et \nuultu consimili fefellit, credideruntque homines ab \nAntiocho moriente Laodicen et natos eius sibi\nconmendari. \n",
                "1":"\n Hybrean autem Mylasenum copiosae atque \nconcitatae facundiae oratorem Cymaeorum seruo \nstrigmenta gymnasii colligenti tantum non\ngermanum fratrem totius Asiae oculi adsignarunt: ita \nliniamentis oris et omnium membrorum conpares \nerant. \n",
                "2":"\n Ille uero, quem in Sicilia prouinciae rect oris \nadmodum similem fuisse constat, petulantis animi: \npro consule enim dicente mirari se quapropter sui \ntam similis esset, cum pater suus in eam\nprouinciam numquam accessisset, 'at meus' inquit 'Romam \naccessit': ioco namque lacessitam matris suae\npudicitiam inuicem suspicione in matrem eius reiecta \naudacius quam uirgis et securibus subiecto\nconueniebat ultus est. \n"
            },
            "27":{
                "0":"\n DE IIS QVI INFIMO LOCO NATI\nMENDACIO SE CLARISSIMIS FAMILIIS\nINSERERE CONATI SVNT \n Sed tolerabilis haec et uni tantum modo anceps \ntemeritas. quod sequitur inpudentiae genus nec\nferendum ullo modo periculique cum priuatim tum \netiam publice late patentis. \n",
                "1":"\n Nam ut Equitium Firmo Piceno monstrum\nueniens, relatum iam in huiusce libri superiore parte, \npraeteream, cuius in amplectendo Ti. Graccho patre \neuidens mendacium turbulento uulgi errore,\namplissima tribunatus potestate uallatum est, Herophilus \nocularius medicus C. Marium VII consulem auum \nsibi uindicando ita se extudit, ut et coloniae se \nueteranorum complures et municipia splendida\ncollegiaque fere omnia patronum adoptarent. quin etiam \ncum C. Caesar Cn. Pompeio adulescente in Hispania \noppresso populum in hortis suis admisisset, proximo \nintercolumnio paene pari studio frequentiae salutatus \nest. quod nisi diuinae Caesaris uires huic\nerubescendae procellae obstitissent, simile uulnus res publica \nexcepisset atque in Equitio acceperat. ceterum\ndecreto eius extra Italiam relegatus, postquam ille caelo \nreceptus est, in urbem rediit et consilium interficiendi \nsenatus capere sustinuit. quo nomine iussu patrum \nnecatus in carcere seras prompti animi ad omne\nmoliendum scelus poenas pependit. \n",
                "2":"\n Ne diui quidem Augusti etiam nunc terras\nregentis excellentissimum numen intemptatum ab hoc \niniuriae genere. extitit qui clarissimae ac\nsanctissimae sororis eius Octauiae utero se genitum fingere \nauderet, propter summam autem inbecillitatem\ncorporis ab eo, cui datus erat, perinde atque ipsius filium \nretentum, subiecto in locum suum proprio filio,\ndiceret, uidelicet ut eodem tempore sanctissimi penates \net ueri sanguinis memoria spoliarentur et falsi\nsordida contagione inquinarentur. sed dum plenis\ninpudentiae uelis ad summum audaciae gradum fertur, \nimperio Augusti remo publicae triremis adfixus est. \n",
                "3":"\n Repertus est etiam qui se diceret esse Q.\nSertorii filium, quem ut agnosceret uxor eius nulla ui \nconpelli potuit. \n",
                "4":"\n Quid Trebellius Calca, quam adseueranter se \nClodium tulit! et quidem dum de bonis eius\ncontendit, in centumuirale iudicium adeo fauorabilis\ndescendit, ut uix iustis et aequis sententiis\nconsternatio populi ullum relinqueret locum. in illa tamen \nquaestione neque calumniae petitoris neque\nuiolentiae plebis iudicantium religio cessit. \n",
                "5":"\n Multo fortius ille, qui Cornelio Sulla rerum \npotiente in domum Cn. Asini Dionis inrupit\nfiliumque eius patriis penatibus expulit uociferando non \nillum, sed se Dione esse procreatum. uerum\npostquam a Sullana uiolentia Caesariana aequitas rem \npublicam reduxit, gubernacula Romani imperii iustiore \nprincipe obtinente in publica custodia spiritum posuit. \n"
            },
            "28":{
                "0":"\n Eodem praeside rei publicae in consimili \nmendacio muliebris temeritas Mediolani repressa est. \nsi quidem cum se pro Rubria quaedam, perinde ac \nfalso credita esset incendio perisse, nihil ad se\npertinentibus bonis insereret neque ei aut tractus eius \nsplendidi testes aut cohortis Augustae fauor deesset, \npropter inexpugnabilem Caesaris constantiam inrita \nnefarii propositi abiit. \n",
                "1":"\n Idem barbarum quendam ob eximiam\nsimilitudinem Cappadociae regnum adfectantem, tamquam \nAri ar athes esset, quem a M. Antonio interemptum \nluce clarius erat, quamquam paene totius orientis \nciuitatium et gentium credula suffragatione fultum \ncaput imperio dementer inminens iusto inpendere \nsupplicio coegit."
            }
        }
    },
    "edition":"Valerius Maximus, creator; Kempf, Karl Friedrich, 1819-, editor",
    "englishTitle":"Facta et Dicta Memorabilia",
    "source":"Perseus Digital Library",
    "originalTitle":"Facta et Dicta Memorabilia",
    "original-urn":"urn:cts:latinLit:phi1038.phi001.perseus-lat1",
    "language":"latin",
    "sourceLink":"http://www.perseus.tufts.edu/hopper/",
    "urn":"urn:cts:latinLit:phi1038.phi001.perseus-lat1-simple"
}