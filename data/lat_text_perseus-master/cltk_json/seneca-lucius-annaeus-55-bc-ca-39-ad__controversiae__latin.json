{
    "meta":"book-chapter-section",
    "author":"seneca, lucius annaeus, 55 b.c.-ca. 39 a.d.",
    "text":{
        "0":{
            "0":{
                "0":"\nExigitis rem magis iocundam mihi quam facilem:\niubetis enim quid de his declamatoribus sentiam qui\nin aetatem meam inciderunt indicare, et si qua\nmemoriae meae nondum elapsa sunt ab illis dicta\ncolligere, ut quamuis notitiae uestrae subducti sint,\ntamen non credatis tantum de illis, sed et iudicetis.\nEst, fateor, iocundum mihi redire in antiqua studia\nmelioresque ad annos respicere et uobis querentibus\nquod tantae opinionis uiros audire non potueritis\ndetrahere temporum iniuriam.\n",
                "1":"sed cum multa iam\nmihi ex meis desideranda senectus fecerit, oculorum\naciem retuderit, aurium sensum hebetauerit,\nneruoram firmitatem fatigauerit, inter ea quae retinui\n \nmemoria est res ex omnibus animi partibus maxime\ndelicata et fragilis, in quam primam senectus\nincurrit. Hanc aliquando in me floruisse, ut non\ntantum ad usum sufficeret, sed in miraculum usque\nprocederet, non nego: nam et duo milia nominum\nrecitata quo erant ordine dicta reddebam et ab his\nqui ad audiendum praeceptorem mecum conuenerant\nsingulos uersus a singulis datos, cum plures quam\nducenti efficerentur, ab ultimo incipiens usque ad\n primum recitabam.\n",
                "2":" nec ad complectenda tantum quae\nuellem uelox mihi erat memoria, sed etiam ad\ncontinenda quae acceperat solebat bonae fidei esse. nunc\niam et aetate quassata et longa desidia, quae\niuuenilem quoque animum dissoluit, eo perducta est, ut\netiamsi potest aliquid praestare, non possit\npromittere: diu ab illa nihil\nrepetiui. Nunc quia iubetis,\nquid possit experiar et illam omni cura scrutabor.\nEx parte enim bene spero; nam quaecumque apud\nillam aut puer aut iuuenis deposui, quasi recentia\naut modo audita sine cunctatione profert: at si qua\nilli intra proximos annos commisi, sic perdidit et\namisit, ut etiamsi saepius ingerantur, totiens tamen\n tanquam noua audiam.\n",
                "3":" Ita ex memoria quantum\nuobis satis sit superest: neque enim de his me\ninterrogatis quos ipsi audistis, sed de his qui ad uos\nusque non peruenerunt. Fiat quod uultis: mittatur\nsenex in scolas. Illud necesse est inpetrem, ne me\nquasi certum aliquem ordinem uelitis sequi in\ncontrahendis quae mihi occurrent: necesse est enim per\nomnia studia mea errem et passim quidquid\n \nobuenerit adprehendam.\n",
                "4":"Controuersiarum sententias\nfortasse pluribus locis ponam in una declamatione\ndictas: non enim dum quaero aliquid inuenio, sed\nsaepe quod quaerenti non comparuit aliud agenti\npraesto est: quaedam uero quae obuersantia mihi et\nex aliqua parte se ostendentia non possum\noccupare, eadem securo et reposito animo subito\nemergunt. aliquando etiam seriam rem agenti et\noccupato sententia diu frustra quaesita intempestiue molesta\nest. necesse est ergo me ad delicias conponam\nmemoriae meae quae mihi iam olim precario paret.\n",
                "5":"Facitis autem, iuuenes mei, rem necessariam et\nutilem, quod non contenti exemplis saeculi uestri,\nprioris quoque uultis cognoscere: primum quia, quo\nplura exempla inspecta sunt, plus in eloquentia\nproficitur. non est unus, quamuis praecipuus sit,\nimitandus, quia numquam par fit imitator auctori.\nhaec rei natura est: semper citra ueritatem est\nsimilitudo. Deinde ut possitis aestimare, in quantum\ncotidie ingenia decrescant et nescio qua iniquitate\nnaturae eloquentia se retro tulerit: quidquid\nRomana facundia habet quod insolenti Graeciae aut\nopponat aut praeferat circa Ciceronem effloruit;\nomnia ingenia quae lucem studiis nostris adtulerunt\ntunc nata sunt.\n",
                "6":" In deterius deinde cotidie data res\nest, siue luxu temporum — nihil enim tam\nmortiferum ingeniis quam luxuria est — siue, cum\npraemium pulcherrimae rei cecidisset, translatum est omne\ncertamen ad turpia multo honore quaestuque uigentia,\nsiue fato quodam cuius maligna perpetuaque in\nrebus omnibus lex est, ut ad summum perducta\nrursus ad infimum, uelocius quidem quam\n \n",
                "7":" ascenderant, relabantur. Torpent ecce ingenia desidiosae\niuuentutis nec in unius honestae rei labore\nuigilatur: somnus languorque ac somno et languore \nturpior malarum rerum industria inuasit animos,\ncantandi saltandique obscena studia effeminatos tenent,\n et capillum frangere et ad muliebres blanditias\nextenuare uocem, mollitia corporis certare cum\nfeminis et immundissimis se expolire munditiis nostrorum\n adolescentium specimen est.\n",
                "8":" Quis aequalium\nuestrorum, quid dicam satis ingeniosus, satis studiosus,\nimmo quis satis uir est? emolliti eneruesque quod\nnati sunt inuiti manent, expugnatores alienae\npudicitiae, neglegentes suae. In hos ne dii tantum mali\nut cadat eloquentia: quam non mirarer, nisi animos\nin quos se conferret eligeret. erratis, optimi\niuuenes, nisi illam uocem non M. Catonis, sed oraculi\ncreditis. Quid enim est oraculum? nempe uoluntas\ndiuina hominis ore enuntiata; et quem tandem\nantistitem sanctiorem sibi inuenire diuinitas potuit\nquam M. Catonem, per quem humano generi non\npraeciperet, sed conuitium faceret? ille ergo uir\nquid ait? “orator est, Marce fili, uir bonus dicendi\n peritus.” ",
                "9":" Ite nunc et in istis uulsis atque expolitis\net nusquam nisi in libidine uiris quaerite oratores.\nMerito talia habent exempla qualia ingenia. Quis\nest qui memoriae studeat? quis qui, non dico magnis\nuirtutibus, sed suis placeat? sententias a\ndisertissimis uiris iactatas facile in tanta hominum desidia\n \npro suis dicunt et sic sacerrimam eloquentiam quam\npraestare non possunt, uiolare non desinunt. Eo\nlibentius quod exigitis faciam et quaecumque a\nceleberrimis uiris facunde dicta teneo, ne ad\nquemquam priuatim pertineant, populo dedicabo.\n",
                "10":"Ipsis\nquoque multum praestaturus uideor, quibus obliuio\ninminet, nisi aliquid quo memoria eorum\nproducatur posteris tradatur. fere enim aut nulli\ncommentarii maximorum declamatorum exstant aut, quod\npeius est, falsi. Itaque ne aut ignoti sint aut aliter\nquam debent noti, summa cum fide suum cuique\nreddam. Omnes autem magni in eloquentia\nnominis excepto Cicerone uideor audisse; ne Ciceronem\nquidem aetas mihi eripuerat, sed bellorum ciuilium\nfuror, qui tunc orbem totum peruagabatur, intra\ncoloniam meam me continuit: alioqui in illo atriolo,\nin quo duos grandes praetextatos ait secum\ndeclamasse, potui adesse illudque ingenium, quod solum\npopulus Romanus par imperio suo habuit, cognoscere\net, quod uulgo aliquando dici solet, sed in illo\nproprie debet, potui uiuam uocem audire.\n",
                "11":"\nDeclamabat autem Cicero non quales nunc controuersias\ndicimus, ne tales quidem quales ante Ciceronem\ndicebautur, quas thesis uocabant. hoc enim genus\nmateriae quo nos exercemur adeo nouum est, ut\nnomen quoque eius nouum sit. controuersias nos\ndicimus: Cicero causas uocabat. Hoc uero alterum\nnomen Graecum quidem sed in Latinum ita\ntranslatum ut pro Latino sit, scolastica, controuersia\n \nmulto recentius est, sicut ipsa declamatio apud nullum\nantiquum auctorem ante Ciceronem et Caluum\ninueniri potest qui declamationem distinguit; ait\nenim: “declamare est domi non mediocriter dicere.” bene alterum putat domesticae exercitationis esse,\nalterum uerae actionis. Modo nomen hoc prodiit;\nnam et studium ipsum nuper celebrari coepit: ideo\nfacile est mihi ab incunabulis nosse rem post me\n natam.\n",
                "12":" In aliis autem an beneficium uobis daturus\nsim nescio, in uno accipio: Latronis enim PORCII,\ncarissimi mihi sodalis, memoriam saepius cogar\nretractare et a prima pueritia usque ad ultimum\neius diem perductam familiarem amicitiam cum\nuoluptate maxima repetam. Nihil illo uiro grauius,\nnihil suauius, nihil eloquentia sua dignius; nemo\nplus ingenio suo imperauit, nemo plus indulsit. In\nutramque partem uehementi uiro modus deerat: nec\n intermittere studia sciebat nec repetere.\n",
                "13":" cum se ad\nscribendum concitauerat, iungebantur noctibus dies\net sine interuallo grauius sibi instabat nec desinebat\nnisi defecerat; rursus cum se remiserat, in omnes\nlusus, in omnes iocos se resoluebat; cum uero se\nsiluis montibusque tradiderat, in siluis ac montibus\nnatos omnes illos agrestis laboris patientia et uenandi\nsolertia prouocabat et in tantam perueniebat sic\nuiuendi cupiditatem, ut uix posset ad priorem\nconsuetudinem retrahi. at cum sibi iniecerat manum\net se blandienti otio abduxerat, tantis uiribus\nincumbebat in studium, ut non tantum nihil perdidisse,\n",
                "14":" sed multum adquisisse desidia uideretur.\n \nOmnibus quidem prodest subinde animum relaxare; excitatur\nenim otio uigor et omnis tristitia, quae continuatione\npertinacis studii adducitur,feriarum hilaritate\ndiscutitur: nulli tamen intermissio manifestius proderat.\nQuotiens ex interuallo dixerat, multo acrius\nuiolentiusque dicebat: exultabat enim nouato atque\nintegro robore et tantum a se exprimebat quantum\nconcupierat. Nesciebat dispensare uires suas, sed\ninmoderati aduersus se imperii fuit; ideoque studium\neius prohiberi debebat, quia regi non poterat. Itaque\nsolebat et ipse, cum se assidua et numquam\nintermissa contentione fregerat, sentire ingenii lassitudinem,\nquae non minor est quam corporis, sed\noccultior.\n",
                "15":"Corpus illi erat et natura solidum et\nmulta exercitatione duratum, ideoque numquam impetus\nardentis animi deseruit. Vox robusta, sed\nsordida, lucubrationibus et neglegentia, non natura,\ninfuscata; beneficio tamen laterum extollebatur et\nquamuis inter initia parum attulisse uirium uideretur,\nipsa actione adcrescebat. nulla umquam illi\ncura uocis exercendae fuit: illum fortem et agrestem\net Hispanae consuetudinis morem non poterat dediscere:\nutcumque res tulerat ita uiuere, nihil uocis\ncausa facere, non illam per gradus paulatim ab imo\nad summum perducere, non rursus a summa contentione\nparibus interuallis descendere, non sudorem\nunctione discutere, non latus ambulatione reparare.\n",
                "16":"Saepe cum per totam lucubrauerat noctem, ab ipso\ncibo statim ad declamandum ueniebat. Iam uero\nquin rem inimicissimam corpori faceret uetari nullo\nmodo poterat: post cenam fere lucubrabat nec\n \npatiebatur alimenta per somnum quietemque aequaliter\ndigeri, sed perturbata ac dissipata in caput agebat;\nitaque oculorum et aciem contuderat et colorem\nmutauerat. Memoria ei natura quidem felix,\nplurimum tamen arte adiuta. numquam ille quae dicturus\nerat ediscendi causa relegebat: edidicerat illa,\ncum scripserat; quod eo magis in illo mirabile\nuideri potest, quod non lente et anxie, sed eodem\n paene quo dicebat impetu scribebat.\n",
                "17":" Illi qui scripta\nsua torquent, qui de singulis uerbis in consilium\neuut, necesse est quae totiens animo suo admouent\nnouissime adfigant: at quorumcumque stilus uelox\nest, tardior memoria est. In illo non tantum\nnaturalis memoriae felicitas erat, sed ars summa et ad\nconprehendenda quae tenere debebat et ad custodienda,\nadeo ut omnes declamationes suas\nquascumque dixerat teneret etiam. itaque superuacues sibi\nfecerat codices: aiebat se in animo scribere.\nCogitata dicebat ita, ut in nullo umquam uerbo eum\nmemoria deceperit. Historiarum omnium summa\nnotitia: iubebat aliquem nominari ducem et statim\neius acta cursu reddebat; adeo quaecumque semel\nin animum eius descenderant in promptu erant.\n",
                "18":" Video uos, iuuenes mei, plus iusto ad hanc eius\nuirtutem obstupescere: alia uos mirari in illo uolo;\nhoc quod thauma uobis uidetur, non operosa arte\ntradi potest. intra exiguum paucissimorum dierum\ntempus poterit quilibet facere illud quod Cineas\nfecit, qui missus a Pyrrho legatus ad Romanos\npostero die nouus homo et senatum et omnem\n \nurbanam circumfusam senatui plebem nominibus suis\npersalutauit; aut quod ille fecit qui recitatum a\npoeta nouum carmen dixit suum esse et protinus\nmemoria recitauit, cum hoc ille cuius carmen erat\nfacere non posset; aut quod fecit Hortensius qui a\nSisenna prouocatus in auctione persedit per diem\ntotum et omnes res et pretia et emptores ordine\nsuo argentariis recognoscentibus ita ut in nulla re\nfalleretur recensuit. Cupitis statim discere? suspendam\ncupiditatem uestram et faciam alteri beneficio\nlocum; interim hoc uobis in quo iam obligatus sum\npersoluam.\n",
                "19":"Plura fortasse de Latrone meo uideor\nuobis quam audire desiderastis exposuisse; ipse\nquoque hoc futurum prouideram, ut memoriae eius,\nquotiens occasio fuisset, difficulter auellerer. nunc\nhis tamen ero contentus; sed quotiens me\ninuitauerit memoria, libentissime faciam ut illum totum et\nuos cognoscatis et ego recognoscam. Illud unum\nnon differam, falsam opinionem de illo in animis\nhominum conualuisse. putant enim fortiter quidem\nsed parum subtiliter eum dixisse, cum in illo, si\nqua alia uirtus fuit, et subtilitas fuerit.\n",
                "20":"Id quod\nnunc a nullo fieri animaduerto semper fecit:\nantequam dicere inciperet sedens quaestiones eius quam\ndicturus erat controuersiae proponebat, quod summae\nfiduciae est. ipsa enim actio multas latebras habet,\nnec facile potest, si quo loco subtilitas defuit,\napparere, cum orationis cursus audientis iudicium\nimpediat, dicentis abscondat; at ubi nuda proponuntur\nmembra, si quid aut numero aut ordine\nexcidit, manifestum est. Quid ergo? unde haec de\n \nillo fama? nihil est iniquius his qui nusquam\nputant esse subtilitatem, nisi ubi nihil est praeter\nsubtilitatem; et in illo cum omnes oratoriae uirtutes\nessent, hoc fundamentum superstructis tot et tantis\nmolibus obruebatur, nec deerat in illo, sed non\neminebat; et nescio an maximum uitium subtilitatis\nsit nimis se ostendere. magis nocent insidiae quae\nlatent; utilissima est dissimulata subtilitas quae\n effectu apparet, habitu latet.\n",
                "21":" Interponam itaque\nquibusdam locis quaestiones controuersiarum, sicut\nab illo propositae sunt, nec his argumenta\nsubtexam, ne et modum excedam et propositum, cum\nuos sententias audire uelitis et quidquid ab illis\nadstruxero molestum futurum sit. Hoc quoque\nLatro meus faciebat, ut sententias amaret. cum\ncondiscipuli essemus aput Marullum rhetorem, hominem\nsatis aridum, paucissima belle, sed non uulgato\ngenere dicentem, cum ille exilitatem orationis suae\nimputaret controuersiae et diceret: “necesse me est\nper spinosum locum ambulantem suspensos pedes\nponere,” aiebat Latro: “non mehercules tui pedes\nspinas calcant, sed habent;” et statim ipse dicebat\nsententias, quae interponi argumentis cummaxime\n declamantis Marulli possent.\n",
                "22":" Solebat autem et hoc\ngenere exercitationis uti, ut aliquo die nihil\npraeter epiphonemata scriberet, aliquo die nihil praeter\nenthymemata, aliquo die nihil praeter has\ntranslaticias quas proprie sententias dicimus, quae nihil\nhabent cum ipsa controuersia inplicitum, sed satis\napte et alio transferuntur, tamquam quae de\nfortuna, de crudelitate, de saeculo, de diuitiis\ndicuntur: hoc genus sententiarum supellectilem uocabat.\n \nSolebat schemata quoque per se, quaecumque\ncontrouersia reciperet, scribere. et putant illum\nhomines hac uirtute caruisse, cum ingenium quidem eius\net hac dote abundauerit? Iudicium autem fuit\nstrictius; non placebat illi orationem inflectere nec\numquam recta uia decedere, nisi cum hoc aut\nnecessitas coegisset aut magna suasisset utilitas.\n",
                "23":"Schema\nnegabat decoris causa inuentum, sed subsidii, ut\nquod palam aures offensurum esset, si palam diceretur,\nid oblique et furtim surreperet. summam\nquidem esse dementiam detorquere orationem cui\nesse rectam liceret. Sed iam non sustineo diutius\nuos morari: scio quam odiosa res mihi sit\nCircensibus pompa. Ab ea controuersia incipiam quam\nprimam Latronem meum declamasse memini\nadmodum iuuenem in Marulli scola, cum iam coepisset\ndiem ducere."
            },
            "1":{
                "0":"\nputo\nluxuriam: quidquid umquam inmodesta largitione\n \neffudimus, id omne consummatur in alimentum duorum\nsenum. Cum uetaret me pater, aiebat: “ipse mihi\n si egerem, alimenta non daret.” Eo iam\nperductus erat, ut omnem spem ultimorum alimentorum\nin ea sola domo poneret in qua habebat et \nabdicatum et inimicum. Ecce oppressit mors egentem:\nquid acturus es? pluris tibi frater efferendus quam\nalendus est. Quisquis rogatus est, ait: “quid porro?\ntam locuples frater fratrem alere non potest?” miserrimus senex diuitiis tuis etiam blandimentum in stipem\n perdidit.\n",
                "1":" “Ipse,” inquit, “me ali uetuit .” imitationem alienae culpae innocentiam uocas? ne eo\nquidem aestimas, quanta ista crudelitas sit, quod si\nquis fratrem non alit, ne a filio quidem alendus\nest? Quid adoptionem iactas? tunc ad te ueni, cum\nhaberem diuitem patrem. Parcius, quaeso, pater:\npraesentes habemus deos. Scis tuto te facere: etiamsi\nabdicaueris, alam. Fatendum est crimen meum: tardius\n miseritus sum; itaque do poenas: egeo.\n",
                "2":" Parentibus meis, cum in cetera odium sit, tantum in\nmeam notam conuenit. O felix spectaculum, si uos\nin gratiam possum reducere, faciamque, hoc uultus\nquoque uestri hortantur. surgite patres, adeste iudices:\nalter mihi ex parentibus seruatus, alter seruandus\nest. porrigite mutuas in gratiam manus;\nme foederi medium pignus addite: inter\n \ncontendentes uos medius elidor. Ergo fame morientem uidebo\nper cuius cineres iuraturus sum? Omnis instabilis\net incerta felicitas est. quis crederet iacentem supra\ncrepidinem Marium aut fuisse consulem aut futurum?\nquid porro? tam longe exempla repetam, quom\nadsit qui illum uidit? Quid non timendum\nfelicibus putas?\n",
                "3":"quid desperandum infelicibus? IVNII\nGALLIONIS. Ego indicabo, cur me abdices: tu\nindica, cur adoptaueris. Quaedam accidunt noua. Equidem\n noua illud non miror, quod misericordia\nobicitur: illud miror, quod hic obicit; sic enim me\ngessi, ut hoc crimine duos patres obligarem.\nuterque me amat, uterque ali miser desiderat, uterque\nprohibet. nec secum nec cum fortuna bene conuenit.\nConponite aliquando bonos quidem, sed\ncontumaces uiros. uter discordiae causam praebuerit\nnolite a me exigere: uterque patruus est, uterque\npater est. transiit ad istum fratris sui et fortuna\net animus. Misericors sum: non mutassem patrem,\nsi naturam mutare potuissem. P. Asprenatis.\n",
                "4":"\nFortunae lex est praestare quae exegeris. Miserere:\nmutabilis est casus; dederunt uictis terga uictores\net quos prouexerat fortuna destituit. Quid referam\nMarium sexto consulatu Carthagini mendicantem,\nseptimo Romae imperantem? ne circa plura\n \ninstabilis fortunae exempla te mittam, uide quis alimenta\nrogetur et quis roget. IVNI Othonis patris. Time\nmutationem: et ille nihil prius ex bonis quam filium\n perdidit. ARELLI FVSCI patris.\n",
                "5":" Ecquid aperis mi ,\npenates tuos? non sum hospes grauis, unum senem\nadduco. hoc tibi uitio, pater, placui. Venit\nignotus senex; uolo transire tacentem; per patrem\nrogat. ergo aliquis peribit fame qui filium suum optat\nsuperstitem? Quid hoc esse dicam quod me tam,\npericulose abdicant? quod toties isti fortunam mutant,\nquoties ego patrem? Redite in gratiam: inter\nfunestas acies armatae manus in foedus porriguntur.\nperierat totus orbis, nisi iram finiret misericordia:\naut si tam pertinacia placent odia, mihi parcite.\niactatus inter duos patres, utriusque filius, semper\ntamen felicioris abdicatus, positus inter duo\npericula, quid faciam? qui alunt abdicantur, mendicant\nqui non alunt.\n",
                "6":" Illud tamen, pater, deos testor:\ndiuitem te relinquo. CESTI PII. Tali me operi\npraeparaueram: uolebam fratres in gratiam reducere. hoc\ntu obicis? at nisi impetrauero ut boni fratres sint,\nimpetrabo ne mali patres sint. Vterque me amauit,\nuterque pro me uota fecit: quantum est si dixero: “uterque me aluit?” Quae causa fuerit discordiae\nnescio; timeo ne iste prior iniuriam fecerit: prior \negere coepit. Quid obicis, pater? puto\nmisericordiam ; scio quendam in hac ciuitate propter istud\ncrimen adoptatum. “Fratrem,” inquit, “alere\n \nnoluit.” Inuenisti quod possem defendere. Possum\nliberos tollere, ut primum hoc illis narrem, auum\nillorum fame perisse? Non fefellit te qualis essem:\nsciuisti cum adoptares. Bis abdicatus sum: uolo\nutramque causam meam agere, neutram per me\nuolo; adsit mihi altus: semper causa mea habebit\naduocatum patrem. Alter alterum amet: uterque me\namauit. Vis illum ueras poenas dare? sentiat quam\nbono fratri iniuriam fecerit.\n",
                "7":"Pompei SILONIS. De\npatre uestro merui bene, quamquam eum per\naetatem nosse non possum; sed habet et ille beneficium\nmeum: duos eius filios alui. Surge infelix senex.\nquid? putatis illum flere quod eget? immo quod\nabdicauit, quod non aluit. ARGENTARII. Vides enim,\nliberalis in domo tua esse coepi: ille propter me\nduxit uxorem, cum fortasse iuuenem adoptare\nposset. Haec abdicantis fuere uerba: “ i ad illum\nquem magis amas quam patrem.” Non omnibus\nimperiis patris parendum est. nihil in te noui facio:\nscis me et priori patri non paruisse. Venit immissa\nbarba capilloque deformi,. non senectute sed fame\nmembris trementibus, semesa et tenui facie atque\nelisa ieiunio uoce ut uix exaudiri posset, introrsus\nconditos oculos uix alleuans:\n",
                "8":" alui. quomodo, quaeritis ?\nquomodo istum. Cornelii Hispani. Puta me\nhodie non abdicari sed adoptari. uolo quaedam\nfuturo praedicere patri: hic quem uis adoptare\ninimicum patris sui inuito patre aluit. reliquit aequo\n \nanimo beatam domum, ut cum mendico uiueret.\nnoueris oportet hoc eius uitium: ad praestandam\ncalamitosis misericordiam contumax est. nec tamen\nhabeo quod de hoc uitio meo queri possim: hoc\ninueni patrem, hoc perdidi. Quam multi patres optant\nsimilem filium! ab his abdicor. Homo est: non uis alam\nhominem? ciuis est: non uis alam ciuem? amicus est:\nnon uis alam amicum? propinquus est: non uis alam\npropinquum? sic peruenitur ad patrem. homo est,\nciuis est, amicus est, propinquus est. ea condicione\nergo non erit uitium porrexisse stipem nisi dixero:\n",
                "9":" “pater est?” VIBI GALLI. Circumibo tecum, pater,\naliena limina; ostendam omnibus et me qui alimenta\ndedi et te qui negasti. Romani Hisponis. Scio,\npater, melius esse quod tu dicis: istud ego si\npossem, numquam abdicatus essem. fateor, uitium est.\nhoc quoque in me prior emendare uoluit pater nec\npotuit. Impulisti me in fraudem: qui me abdicabat\naiebat: “non oportebat fieri;” tu dicebas oportere;\ntibi credidi. “Non dedit,” inquit, “mihi alimenta.” defuerunt tibi? Quisquis alimenta a mendico\nrogatus est nihil amplius quam monstrat: “i ad fratrem,\ni ad filium.” Iam quidam nobis eandem fortunam\nprecantur. crede mihi, sacra populi lingua est.\nALBVCI SILI. Tollite uestras diuitias quas huc atque\nilluc incertae fortunae fluctus appellet; redite in\ngratiam:\n",
                "10":" innocens sum.\nPars altera. VALLI SYRIACI. Crescere ex mea\n \nproposuit inuidia: sequemur senes quo uocat ambitio\niuuenilis et concionem illi praebebimus? Melius se\npotest iactare quam defendere. Ecqui iustus metus meus\nest, ne heredem ingratum scribam, inimicum relinquam?\nInter cetera quae mihi cum inimico fateor esse\ncommunia et hoc est: infelicissimam ambo et\ntristissimam egimus uitam, excepto uno quod alter alterum\negentem uidimus. Proici me adiectis uerborum\ncontumeliis iussit: ad caelum manus sustulit fassus huius\nse spectaculi debitorem, et tunc primum fratri\nuitam precatus est. Laetitiam parati patrimonii, ut\nex tanto calamitatium stupore, nullam percepi nisi\nquod isti daturus omnia eram, illi negaturus. Liquet\nnobis deos esse: qui non aluit eget; qui in domum\nsuam fratrem non recepit in publico manet.\naequauit iam potentiam meam cum illius potentia\nfortuna, nisi quod haec prior facere non possum.\n",
                "11":" Adoptaui te cum abdicatus es: cum adoptas abdico.\nVIBI RVFI. Cum egerem aiebam: “satis se uindicauit,\nquod a dispensatore locupletis inimici consors\nmodo omnis fortunae diurnum petam.” MARVLLI.\nIlle uitam audebit rogare, qui mori malet quam sua\nuerba sibi dici? Multis debeo misericordiam,\nmultis tuli. quisquis est qui me ulla calamitate similem\neffingit, perinde habeo ac si gradu cognationis\nadtingat. Scio quam acerbum sit supplicare exteris;\nscio quam graue sit repelli a domesticis. scio quam\n \ncrudele sit cotidie et mortem optare et uitam\nrogare. Etiamsi tu non odisti eum qui mihi fecit\niniuriam, ego odi eum qui fecit tibi. \n",
                "12":" Divisio. Diuisio controuersiarum antiqua simplex\nfuit; recens utrum subtilior an tantum operosior,\nipsi aestimabitis: ego exponam quae aut ueteres\ninuenerunt aut sequentes adstruxerunt. Latro illas\nquaestiones fecit: diuisit in ius et aequitatem, an\nabdicari possit, an debeat. An possit abdicari sic\nquaesiit: an necesse fuerit illum patrem alere, et ob\nid abdicari non possit quod fecit lege cogente. Hoc\nin has quaestiones diuisit: an abdicatus non desinat\nfilius esse; an is desinat qui non tantum abdicatus,\nsed etiam ab alio adoptatus est. Etiamsi filius erat,\nan quisquis patrem non aluit puniatur, tamquam\naeger, uinctus, captus; an aliquam filii lex\nexcusationem accipiat; an hic accipere potuerit. An\nabdicari debeat per haec quaesiit: an etiamsi ille\nindignus fuit qui aleretur, hic tamen recte fecerit qui\n aluit; deinde an dignus fuerit qui aleretur.\n",
                "13":" Noui\ndeclamatores Graecis auctoribus adiecerunt primam\nillam quaestionem: an adoptatus abdicari possit. hac\nCESTIVS usus est. adiecit quaestionem GALLIO\nalteram: an si abdicari possit etiam adoptatus, ob id\nuitium quod antequam adoptaretur notum fuit\nadoptanti. haec autem ex aequitatis parte pendet et\ntractatio magis est quam quaestio. GALLIO\nquaestionem primam Latronis duplicauit sic: licuit mihi\nalere etiam te uetante; deinde non licuit non alere.\nIn priore parte hoc uindicauit, non posse filium ob\n \nid abdicari quod esset suae potestatis; nulli autem\ninterdici misericordia: quid si flere me uetes cum\nuidi hominem calamitosum? quid si uetes propter\naliquod honestum factum periclitanti fauere? adfectus\nnostri in nostra potestate sunt. quaedam enim\niura non scripta, sed omnibus scriptis certiora sunt:\nquamuis filius familiae sim, licet mihi et stipem\nporrigere mendico et humum cadaueri. iniquum est\nconlapsis manum non porrigere: commune hoc ius\ngeneris humani est. Nemo inuidiosum ius postulat\nquo alteri profuturus est.\n",
                "14":"Latro illud uehementer\npressit: non feci ratione, adfectu uictus sum. cum\nuidissem patrem egentem mens non constitit mihi;\nquid uetueris nescio. Hoc aiebat non esse tractandum\ntamquam quaestionem; esse tamen potentius\nquam ullam quaestionem. FVSCVS ARELLIVS pater\nhoc mouit in ultimo tamquam quaestionem: putaui\nte, quamuis uetares, nihilominus uelle ali fratrem:\neo uultu uetabas aut mihi ita uidebaris. CESTIVS\naudacius; non fuit contentus dicere: “putaui uelle\nte” adiecit: “uoluisti et hodieque uis.” et sua figura\ndixit omnia propter quae uelle deberet. “quare ergo\nabdicas?\n",
                "15":" puto, indignaris praereptum tibi officium.” LATRO colorem simplicem pro adulescente: habere\nnon quo excuset sed quo glorietur. Non potui,\ninquit, sustinere illud durum spectaculum. offensam\nmihi putas tantum excidisse? mens excidit, non\n \nanimus mihi constitit, non in ministerium sustinendi\ncorporis suffecerunt pedes, oculi subita caligine\nobtorpuerunt: alioqui ego, si tunc meae mentis\nfuissem, expectassem dum rogarer? FVSCVS illum\ncolorem introduxit, quo frequenter uti solebat,\nreligionis: mouit, inquit, me natura, mouit pietas, mouit\nhumanorum casuum tam manifesto approbata exemplo\nuarietas. stare ante oculos Fortuna uidebatur et\n dicere talia: hi sunt qui suos non alunt.\n",
                "16":" ALBVCIVS\nhoc colore: accessit, inquit, ad me pater, nec\nsummissis uerbis locutus est; non rogauit, set, quomodo\nagendum est cum filio, alere me iussit; recitauit\nlegem, quam ego semper scriptam etiam patruo\nputaui. Et deinde dixit: praestiti non quantum patri\npraestare debui, set quantum uetanti subripere potui.\nBLANDVS colore diuerso: uenit subito deformis\nsqualore, lacrimis. O graues, Fortuna, uices tuas!\nille diues modo superbus rogauit alimenta, rogauit\nfilium suum, rogauit abdicatum suum. interrogas\nquam diu rogauerit? ne di istud nefas patiantur\nut diu rogauerit; diutius tamen quam tu. Quaeritis\n quid fecerim? quod solebam.\n",
                "17":" SILO POMPEIVS hoc\ncolore: mouit, inquit, me quod nihil suo iure, nihil\npro potestate, quod tamquam patruus accessit. ego\nuero non expectaui uerba, non preces: complexus\nsum et osculatus sum patrem, dedi alimenta. hoc\nunum crudeliter feci, quod dixi fratrem dedisse: non\n \nalere sed exprobrare uisus sum. TRIARIVS hoc\ncolore: timui, inquit, si non aluissem, ne abdicarer\na patre; sciebam quomodo illi placuissem.\nARGENTARIVS hoc colore: accessit, inquit, ad me pater\nobrutus sordibus, tremens deficientibus membris;\nrogauit alimenta. interrogo uos, iudices, quid me haec si\n fiant facere oporteat? nam istum non interrogo:\nscit quid facturus sim. num patiemini ut alteri\npatri faciam iniuriam, alteri inuidiam? Cum uetuisset\nme alimenta praestare, si qua est fides, non\nputaui illum ex animo uetare; lenocinatur, inquam,\ngloriae meae, ut uidear patrem etiam prohibitus\naluisse.\n",
                "18":"MARVLLVS nouo colore egit: cecidit in pedes\nmeos senex squalidus barba capilloque. nouit,\ninquam, nescio qui iste misericordiam meam.\nadleuaui, cum. ignorarem quis esset: uultis repellam,\nquod pater est? CESTIVS hoc colore: haec mecum\ncogitaui: pater meus est ; egentem uidet frater: non\nmiseretur, non praestat alimenta; hoc est, inquam,\nnon uult praeripere filio officium, scit in hac fortuna\nmeorum has iam . meas esse partes. Hoc peccaui\nquod non ultro ad patrem accessi; sed aiebam: nolo\n huic quicquam amplius praestare quam illi\npraestiti: non expectaui donec patruus ad me ueniret,\net nunc expectabo. Venit ad me pater: quid habui .\nfacere? perducere illum ad patrem? non feci:\nmerito irascitur. potuit enim si aluisset leuare\n \n",
                "19":" quidem fortunam fratris, sed causam adgrauare.\nBUTEONIS colorem non probabat Latro: praestitisse se\ndixit exiguum, tantum quo spiritum posset\nproducere; et cum descripsisset pallorem eius ac maciem\nadiecit: apparet illum ab inimicis ali. Hunc\ncolorem cum improbaret Lateo hac sententia usus est:\nnon est, inquit, abdicato quicquam ex gloria\ncriminis sui detrahendum. HISPANVS hunc colorem\nuenustius; nam et miserationi eius qui non\nbenignissime alitur adiecit aliquid et pietati suae nihil\ndetraxit: quomodo autem, inquit, illum alo? exiguos\nfurtiue cibos mitto et si quid de mensa mea\ndetrahere potui famelico seni porrigo. Non credis, qui\n scis quomodo te aluerim?\n",
                "20":" Colorem ex altera parte\nquae durior est LATRO aiebat hunc sequendum, ut\ngrauissimarum iniuriarum inexorabilia et ardentia\ninduceremus odia. Thyesteo more aiebat patrem\nnon irasci tantum debere, sed furere. Ipse in \n declamatione usus est summis clamoribus illo uersu\ntragico: “Cur fugit fratrem? scit ipse.” Hunc colorem\nsecutus SYRIACVS VALLIVS durum sensum\nuidebatur non dure posuisse in narratione sic:\ninfelicissimam ambo et tristissimam egimus uitam, excepto\n uno quod alter alterum egentem uidimus. Aeque\nefficaciter odium uidebatur expressisse fraternum hac\nsententia:\n",
                "21":" uos, iudices, audite quam ualde eguerim:\nfratrem rogaui. Hanc partem memini apud Cestium\ndeclamari ab ALFIO FLAVO, ad quem audiendum me\nfama perduxerat; qui cum praetextatus esset tantae\nopinionis fuit, ut populo Romano puer eloquentia\n \nnotus esset. Semper de illius ingenio Cestius et\npraedicauit et timuit: aiebat tam inmature magnum\ningenium non esse uitale; sed tanto concursu\nnominum audiebatur, ut raro auderet post illum Cestius\nadicere. Ipse omnia mala faciebat ingenio suo;\nnaturalis tamen illa uis eminebat, quae post multos\nannos, tam et desidia obruta et carminibus eneruata,\nuigorem tamen suum tenuit. Semper autem\ncommendabat eloquentiam eius aliqua res extra\neloquenlotiam: in puero lenocinium erat ingenii aetas, in\niuuene desidia.\n",
                "22":"Hic cum declamaret partem\nabdicantis hanc summis clamoribus dixit sententiam:\nquis es tu qui de facto patrum sententiam feras?\nille tunc peccauit: tu nunc peccas. ad te arbitrum\nodia nostra non mittimus: iudices habemus deos. Et\nillam sententiam: audimus fratrum fabulosa\ncertamina et incredibilia nisi nos fuissemus: impias\nepulas, detestabili parricidio furuum diem: hoc uno\nmodo iste frater a fratre ali meruit. Quam\ninnocenter me contra parricidium uindico! filium illi\nsuun reddo.\n",
                "23":"CESTIVS hunc colorem tam strictum\nnon probauit, sed dixit temperandum esse, et ipse\nhoc colore usus est quem statim a principio induxit:\nmiratur aliquis, quod cum duo grauissimam a \nfratre meo acceperimus iniuriam, ego et filius,\nego solus irascor? non est quod miretur: iam filio\nsatisfactum est. Debuisti, inquit, me rogare ut ipse\npraestarem, debuisti illum ad me perducere, debuisti\nreconciliationem temptare, non famam pietatis ex\nnostra captare discordia. Fortasse ego cum egerem\nfratrem rogassem, si tu non fuisses; fortasse ille me\n \nrogasset, si tu non fuisses; poterit nobis conuenire,\nsi non fuerit in medio quem potius miseri contumaces\n rogent.\n",
                "24":" HERMAGORAS in hac controuersia\ntransiit a prooemio in narrationem eleganter,\nrarissimo quidem genere, ut in eadem re transitus\nesset, sententia esset, schema esset; sed, ut Latroni\nplacebat, schema quod uulnerat, non quod titillat: \nEx altera parte transiit a prooemio in narrationem\nGALLIO et ipse per sententiam sic: quidni filium\nmihi nolim cum isto communem esse, cum quo\nutinam communem nec patrem habuissem? Diocles\nCARYSTIVS illum sensum a Latinis iactatum dixit\nbreuissime, rarissimo genere, quo duobus sententia uerbis\nconsummatur; nec enim paucioribus potest \nEVCTEMON, leuis declamator sed dulcis, dixit noue et\namabiliter illum aeque ab omnibus uexatum sensum,\nquo reconciliatio fratrum temptatur "
            },
            "2":{
                "0":"\nSacerdos uestra adhuc in\nlupanari uiueret nisi hominem occidisset. Inter barbaros\nquid passa sit nescio: quid pati potuerit scio.\nsacerdoti ne purus quidem contigit dominus.\nabsint ex hoc foro lenones, absint meretrices, ne quid\nparum sanctum occurrat, dum sacerdos legitur. Si\nnihil aliud certe osculatus est te quisquis spurcam\nputauit. O egregium pudicitiae patrocinium:\nmilitem occidit; at hercule lenonem non occidisti.\nDeducta es in lupanar, accepisti locum, pretium\nconstitutum est, titulus inscriptus est: hactenus in te\ninquiri potest; cetera nescio. quid in cellulam me\net obscenum lectulum uocas ? de pudicitia\nsacerdotis hic quaeritur. “Nemo,” inquit, “mihi uirginitatem\neripuit:” sed omnes quasi erepturi uenerunt: sed\nomnes quasi eripuissent recesserunt. Quo mihi\nsacerdotem cuius precaria est castitas? Cum ex illo\nlupanari cruenta fugeres, si qua tibi occurrisset\nSi mater tua prostitisset, tibi noceret. propter te\nliberis tuis sacerdotium non daretur. FVLVI Sparsi.\n",
                "1":"\nQuid inclusa feceris nec quaerere debemus nec scire\npossumus. CORNELI Hispani. Occidisti hominem.\nquid respondes? “uim adferebat mihi.” Etiam, puto,\nsacerdoti pro libertate uota facienda sunt:\ncaptiuae mandabitis? pro pudicitia uota facienda sunt:\n \nprostitutae mandabitis? pro militibus uota facienda\nsunt: isti mandabitis ? Id enim deerat, ut templa\nreciperent quas aut carcer aut. lupanar eiecit. MARVLLI.\nVt sciamus illam apud lenonem fuisse, blanda est;\nut sciamus apud piratas, cruenta est. “Nemo,” inquit, “me attigit.” da mihi lenonis rationes: captura\nconueniet. Age, si quis uenit pertinax? age, si\nquis hoc ipsum concupiuit quod uirgo eras?\n",
                "2":" age,\nsi quis, ne negare posses, ferrum attulit? P.\nVINICII. Eam sacerdotem facite quae aut honeste maneat\nquod semper fuit, aut poenam sentiat si esse\ndesierit. Cuius audaciae es, puella? etiamsi nos\nnobis non timeremus, tu tibi metuere deberes. Aliter\ndeorum numini subiecta uniuscuiusque conscientia\nest, aliter nostrae aestimationi: nos tantum quae\npalam feceras uidimus, illi etiam quae secreta sunt.\nIndignam te sacerdotio dicerem, si transisses per\nlupanar. Praecedens hanc lictor summouebit? huic\npraetor uia cedet, summum imperium consules\ncedent? tibi quaecumque meretrix prostabit fugiet?\nFas sacerdoti non esset ancillam tibi similem habere: ne\nfieri sacerdotem talem fas fuerit. nam quod ad sortem\npertinet, ne reliquae uirgines contaminarentur, haec\nsegregata est. Castam te putas, quia inuisa\nmeretrix es ? nuda in litore stetit ad fastidium emptoris;\nomnes partes corporis et inspectae et\ncontrectatae sunt. uultis auctionis exitum audire? uendit\npirata, emit leno, excipitur nihil. eo deducta es,\n \nubi tu aliud nihil honestius facere potuisti quam\nmori. Inpensius stipem rogasti quam sacerdotium\nrogas. “Fortuna, inquit, haec me coegit pati;\nmisereri debent omnes mei.” et ego misereor tui, puella;\nsed non facimus miserandas sacerdotes. non est\napud nos maximus honor ultimorum malorum\nsolatium.\n",
                "3":"MENTONIS. Honorem habitum aurium\nmaiestatisque uestrae uelim, quod necesse est in hac\ncausa nominare lupanar, lenonem, meretricios quaestus,\nhomicidium. Quis credat? inter haec sacerdos\nquaeritur. at mehercules futurae sacerdoti nihil ex\nhis audiendum erat. Sacerdotis uestrae summa\nnotitia est quod prostitit, summa uirtus quod\noccidit, summa felicitas quod absoluta est. Non potest\nin ea sperari sacerdos in qua sperari meretrix potest:\naliis oculis uirginem leno aestimat, aliis pontifex.\nBLANDI. “Virgo sum,” inquit: “interroga, si dubitas,\narcipiratam, interroga gladiatorem, an rogatus\nuirginitati pepercerit.” non refello, dum scias clausa\nesse testibus tuis templa. In auctione nemo uoluit\nliceri, ut enotuit seruisse piratis. non uidebatur iste\nuirginis uultus, ista constantia et ne armatum\nquidem timens audacia.\n",
                "4":"ARELLI FVSCI patris. Ne\nmetue, puella, pudica es: sed sic te uiro lauda, non\ntemplo. Meretrix uocata es, in communi loco\nstetisti, superpositus est cellae tuae titulus, uenientem\nrecepisti. cetera. etiamsi in communi loco essem\ntamen potius silerem. Pompei SILONIS. Excipitur\nmeretricium osculis, docetur blanditias et in omnem\nmotum confingitur. Auertite aures petiturae\n \nsacerdotium dum reliqua narro: nihil ad uos deferam\ndubium, nihil audietis nisi quod uicina ciuitas uidit.\nTu sacerdos? quid si tantum capta, quid si\n tantum prostituta, quid si tantum homicida, quid si\n tantum rea fuisses ? Romani Hisponis.\n",
                "5":" Numquid\nhoc negas, conluctatam te tamen cum uiro, quem\nin illa uolutatione necesse est prius super te fuisse ?\nAdiciebat leno merito occisum militem, plus ausum\nquam in prostitutam licebat. Exorasti populum:\nnumquid et lenonem? numquid et piratam illum\nquem non poteras occidere? ARGENTARI. “Armatum,” inquit, “occidi.” Quid inermes? gloriatur homicidio\n eius quem nescio an sero occiderit.\n",
                "6":" CESTI PII\nnarratio: Ita domi custodita est, ut rapi posset; ita\ncara fuit suis, ut rapta non redimeretur; ita raptae\npepercere piratae, ut lenoni uenderent; sic emit\nleno, ut prostitueret; sic uenientes deprecata est,\nut ferro opus esset. Coniectum in urnam nomen\neius non exiit, sed eiectum est. tempus erat nunc\nsortiri: urna purgata est. Stetisti puella in\nlupanari: iam te ut nemo uiolauerit locus ipse uiolauit.\nstetisti cum meretricibus, stetisti sic ornata, ut\npopulo placere posses, ea ueste quam leno dederat;\nnomen tuum pependit in fronte; pretia stupri\naccepisti et manus quae dis datura erat sacra lenoni \ncapturas tulit; cum deprecareris intrantis amplexus,\nut alia omnia impetraris, osculo rogasti. Ancillae\n \nex lupanaribus sacerdoti non emuntur; coram\nsacerdote obscenis homines abstinent. Non sine causa\nsacerdoti lictor apparet: occurrentem te illi\nmeretricem summouisset.\n",
                "7":"Non est credibile temperasse\na libidine piratas omni crudelitate efferatos, quibus\nomne fas nefasque lusus est, simul terras et maria\nlatrocinantes, quibus in aliena impetus per arma\nest; iam ipsa fronte crudeles et humano sanguine\nadsuetos, praeferentes ante se uincula et catenas,\ngrauia captis onera, a stupris remouere potuisti,\nquibus inter tot tanto maiora scelera uirginem\nstuprare innocentia est? Sed lupanar excepit. omnis\nsordida iniuriosaque turba huc influit, nec quisquam\neo ut iudicet uenit. At omnes fauere fabulis tuis?\nat omnibus persuasum est? nemo in tanta euntium\nredeuntiumque turba inuentus est, qui fortunae tuae\nuellet inludere? ergo tu, cum tam innocens quam\ndicis uixeris, ista passa es credis deos esse ? “Nihil,” inquit, “passa sum.” hoc satis est nupturae, sacerdoti\nparum. Vbi adhuc fuisti? discede, ignota es:\n ubi non fuisti? discede, nimium nota es. P.\n",
                "8":"\nAsprenatis. Contradico non inimicitiis cuiusquam\ninpulsus; quod enim odium, quae inimicitiae cuiquam\nesse possunt quam nemo ciuium suorum norat antequam\nprostitit? Mouet me respectus omnium\nuirginum de quibus grauis hodie fertur sententia, si\nin ciuitate nulla inueniri potest neque meretrice\ncastior neque homicida purior. Piratae te\ninuiolatam seruauerunt? a sacerdote se non abstinuisset\npirata, leno, mango. de sacerdotis pudicitia his\n \nsponsoribus credendum est? Iacuisti in piratico\nmyoparone; contrectata es alicuius manu, alicuius osculo,\nalicuius amplexu. An melius pirata seruauit quam\npater? Conuersata es cruentis et humano sanguine\ndelibutis: inde est profecto quod potes hominem\n occidere.\n",
                "9":" Proclama ingenuam esse te; quid expectas\ncum in lupanar ueneris? iam tibi omnia templa\npraeclusa sunt. Conseruarum osculis inquinatur, inter\nebriorum conuiuarum iocos iactatur, modo in\npuerilem, modo in muliebrem habitum conposita: istinc\nne patri quidem redimenda es. Nulla satis pudica\nest de qua quaeritur. Non legerem te sacerdotem,\netiamsi sacerdoti seruisses. Virginem esse\nsacerdotem nostram cui credimus? meretrici, lenoni,\npiratis; haec enim testium summa est. Castigationem\n ex pontificis maximi meruerat sacerdos, si te e\nlupanari redemisset. Conuenit omnis libidinosorum\nturba et concurrit ad meretricem nouam. illud certe\nfateberis, pudicitia tua precaria est: tot intrauerunt\ncellam tuam gladiatores, tot iuuenes, tot ebrii: et\nomnes ante militem inermes? Ego illam dico\nprostitisse: illa se dicit etiam mendicasse. Pudicitiam\n sacerdotis meae etiam carnifici debeo.\n",
                "10":" IVNII\nGALLIONIS. Ambitiosa lex est: ad sacerdotium non ullas\n nisi integrae non sanctitatis tantum, sed felicitatis\nadmittit; inquirit in maiores, in corpus, in uitam:\nuideris quemadmodum tam morosae legi satisfacias.\nCapta es a piratis, inter seruos, inter homicidas in\n \nillis myoparonis angustiis spatiata es: uiderimus\nquid in te audere potuerit feritas hostium, libido\nbarbarorum, licentia dominorum. certum habeo,\niudices, cum hanc feritatem barbarorum audiatis,\nfauetis illi, ut quamprimum mutet seruitutem. Sic\nistam seruauerunt piratae, quemadmodum qui lenoni\nessent uendituri sic istam seruauit leno, ut\ncogeretur stare in illo ordine, ex eadem uesci mensa, in\neo loco uiuere, in quo etiamsi non patiaris stuprum\nuideas.\n",
                "11":"Aliquis fortasse inuentus est, quem hoc\nipsum inritaret, quod rogabas. Ipse autem leno\npepercit? ignoramus istos quibus uel hoc in\neiusmodi quaestu praecipue placet, quod inlibatam\nuirginitatem decerpunt? seruauit te leno quam prostituturus\nerat in libidinem populi? istam sic leno,\ntamquam nos castam e castis? “Omnes,” inquit, “exoraui.” Si quis dubitabat an meretrix esset, audiat\nquam blanda sit. haesisti in conplexu, osculo pacta\nes, ut felicissima fueris pro pudicitia inpudice rogasti.\nQuid faciam mulieri intra crimina sua delitiscenti?\neum dico: “uim passa es,” “occidi,” inquit, cum\ndico: “hominem occidisti,” “inferebat,” inquit, “uim\nmihi.” sacerdos nostra stuprum homicidio,\nhomicidium stupro defendit.\nDivisio. Latro in has quaestiones diuisit:\n",
                "12":"\nan per legem fieri sacerdos non possit; etiamsi\nlex illi non obstat, an sacerdotio idonea sit. An\nlege prohibeatur in haec duo diuisit: an casta sit,\n \nan pura sit. An casta sit in haec diuisit: utrum\ncastitas tantum ad uirginitatem referatur an ad\nomnium turpium et obscenarum rerum abstinentiam.\nPuto enim uirginem quidem esse te, sed\ncontrectatam osculis omnium; etiamsi citra stuprum, cum\nuiris tamen uolutatam; an es casta talis qualis\nuideri potest cui lex nocere uult matrem quoque\nincestam? Etiamsi ad uirginitatem tantum refertur\n castitas, an haec uirgo sit.\n",
                "13":" Aiebat APOLLODOREIS\nquidem placere fixa esse themata et tuta, sed hic\nnon repugnare controuersiam huic suspicioni; non\nenim ponitur adhuc uirginem esse , et multa sunt,\npropter quae credibile sit non esse. Illud adiciebat:\ndenique etiamsi non effecero, ut credant iudices non\nesse uirginem, consequar tamen, ut non putent\ndignam sacerdotio, de qua dubitari potest an uirgo\nsit. An pura sit in haec diuisit: an etiamsi merito\nocciderit hominem, pura tamen non sit homicidio\ncoinquinata; deinde: an merito occiderit hominem\ninnocentem uti corpore prostituto uolentem. Absoluta\nest: ostendit non puram se esse, sed tutam.\nAn idonea sit in tractationes quas quisque uult\ndiuidit: an idonea sit tam infelix, ut caperetur, ut\nueniret, ut lenoni potissimum, ut prostitueretur, ut \noccidere hominem cogeretur, ut causam diceret.\n",
                "14":" CESTIVS etiam altius petiit et obiecit, quod tam\nuilis suis fuisset, ut non redimeretur. SILO\n \nPOMPEIVS dum praeceptum sequitur, quo iubemur ut\nquoties possumus de omnibus legis uerbis\ncontrouersiam faciamus, illam quaestionem mouit: “casta\ne castis.” lex, inquit, “e castis” cum dicit, hoc\nnon tantum ad parentes refert, sed ad omnes\nquibus conuersata est uirgo; non enim adicit “e castis\nparentibus,” sed “e castis” cum dicit, uult illos a\nquibus uenit uirgo castos esse. Intellego, inquit,\nsub hoc uerbo multa. e castis cum dicit intellego\ne castis penatibus, tu ex incestis uenis;\nintellego e castis disciplinis, tu ex obscenissimis\nuenis. quid enim didicisti? et quaecumque hoc loco\ndici poterant. Idem et in illa parte fecit “pura e\npuris.” ",
                "15":"Hispo ROMANIVS accusatoria usus pugnacitate\nnegauit puram esse, non ad caedem hoc\nreferens, sed ad corpus; tractauit impuram esse quae\nosculum impuris dederit, quae cibum cum impuris\nceperit. ALBVCIVS figura diuisit controuersiam; dixit\nenim: putemus tres sacerdotium petere: unam quae\ncapta est, alteram quae prostitit, tertiam quae\nhominem occidit: omnibus nego: et sic causam contra\nsingulas egit. FVSCVS ARELLIVS sic diuisit: probabo\nindignam sacerdotio primum, etiamsi pudica sit;\ndeinde, quia nescimus an pudica sit; nouissime, quia\nnon sit pudica.\n",
                "16":"FVSCVS pro puella colorem hunc introduxit: uoluerunt\ndi immortales in hac puella uires suas ostendere,\nut appareret quam nulla uis humana diuinae\nresisteret: nil magis putauerunt posse miraculo esse quam \n \nin captiua libertatem, in prostituta pudicitiam, in\nhomicida innocentiam. Latro dixit: aliqua capta felicior\nfuit, nulla fortior. MARVLLVS cum descripsisset\ndignationem puellae magnam fuisse, altius quiddam\nsuperbiusque uoltu ipso praeferente, hanc adiecit\nsententiam quam solebat mirari Latro, immo, ut ipse\naiebat, exosculari: narrate sane omnes tanquam ad\nprostitutam uenisse, dum tanquam a sacerdote discesserint.\n",
                "17":" ALBVCIVS dixit: nescio quis feri et\nuiolenti animi uenit, ipsis credo dis illum impellentibus,\nut futurae sacerdotis non uiolaret castitatem sed \nuideret. praedixit illi, abstineret a sacro corpore\nmanum: “non est quod audeas laedere pudicitiam\nquam homines seruant, dii expectant.” et in\nperniciem ruenti suam “en,” inquit, “arma quae nescis\ntenere pro pudicitia,” et raptum gladium in pectus\npiratae sui intorsit. Hoc factum eius ne lateret\neisdem dis immortalibus fuit curae: accusator inuentus\nest qui pudicitiae eius in foro testimonium redderet.\nNemo credebat occisum uirum a femina, iuuenem\na puella, armatum ab inermi: maior res uidebatur,\nquam ut posset credi sine deorum immortalium adiutorio\n gesta.\n",
                "18":" CESTIVS timuit se in narrationem\ndemittere, sic illam transcucurrit: haec dixit in\nsacerdote futura maxime debere aestimari: pudicitiam,\ninnocentiam, felicitatem. quam pudica sit, miles\nostendit; quam innocens, iudex; quam felix,\n \nreditus. Etiam habemus quandam praerogationem\nsacerdoti ab ipso numine datam, licet isti obiciant fuisse\nillam captiuam, lenoni postea seruisse, causam\nnouissime dixisse: inter tot pericula non seruassent\nillam dii nisi sibi seruaturi fuissent .\nARGENTARIVS illud in narratione dixit: accusator in hoc\nmaxime premebat ream: aiebat occisum. esse intra\nuerba, antequam uim adferret.\n",
                "19":"SILO POMPEIVS hac\nfigura narrauit: eam uobis sacerdotem promitto quam\nincestam nulla facere possit fortuna. Potest aliquam\nseruitus cogere: seruiit et barbaris et piratis,\ninuiolata apud illos mansit. potest aliquam\ncorrumpere prolapsi in uitia seculi praua consuetudo, etiam\nmatronarum multum in libidine magisterium: pudica\npermanebit. licet illam ponatis in lupanari:\net per hoc illi intactam pudicitiam efferre contigit.\nfuit in loco turpi, probroso; leno illam prostituit,\npopulus adorauit: nemo non plus ad seruandam\npudicitiam contulit quam quod ad uiolandam adtulerat.\nMultum potest ad flectendum quoque pudici animi\npropositum hostis, gladius: non succumbet, immo\nsi opus fuerit pudicitiam uindicabit. incredibilem\nuideor in puella rem promittere? iam praestitit:\nadulescentem misericordis populi beneficium polluere\ntemptantem gladio repulit. Fuit qui illam illi \naccusaret caedis: absoluta est. ne qua posset esse\nuobis dubitatio, quae uentura ad sacerdotium erat\nan pura esset, an integra: iam iudicatum est.\n",
                "20":"\n \nTRIARIVS dixit: negabat se puella fecisse; negabat illum\nsuis cecidisse manibus: altior, inquit, humana uisa\nest circa me species eminere et puellares lacertos\nsupra uirile robur attollere. quicunque estis, dii\nimmortales, qui pudicitiam ex illo infami loco cum\nmiraculo uoluistis emergere, non ingratae puellae\nopem tulistis: uobis pudicitiam dedicat quibus debet.\nAlterius partis color nihil habet difficultatis:\nadparet ex sententiis quas praeposui. dicendum est\nin puellam uehementer, non sordide nec obscene.\nSordide, ut BASSVS IVLIVS qui dixit: “extra\nportam hanc uirginem” et: “ostende istam aeruginosam\nmanum;” VIBIVS RVFVS qui dixit: “redolet adhuc\nfuliginem fornicis.” Obscene, quemadmodum\nMVRREDIVS rhetor qui dixit: “unde scimus, an cum uenientibus\npro uirginitate alio libidinis genere deciderit?” ",
                "21":" Hoc genus sensus memini quendam\npraetorium dicere, cum declamaret controuersiam de illa\nquae egit cum uiro malae tractationis, quod uirgo\nesset, et damnauit; postea petiit sacerdotium.\nNouimus, inquit, istam maritorum abstinentiam qui,\netiamsi primam uirginibus timidis remisere noctem,\nuicinis tamen locis ludunt. Audiebat illum SCAVRVS,\nnon tantum disertissimus homo sed uenustissimus,\nqui nullius umquam inpunitam stultitiam transire\n Passurus erat. statim Ouidianum illud: “inepta loci,” \net ille excidit nec ultra dixit. Hoc autem uitium\naiebat Scaurus a Graecis declamatoribus tractum,\nqui nihil non et permiserint sibi et inpetrauerint.\n",
                "22":"HYBREAS, inquit, cum diceret controuersiam de illo\nqui tribadas deprehendit et occidit, describere\ncoepit mariti adfectum, in quo non deberet exigi\ninhonesta inquisitio: e)gw\\ d' e)sko/phs' a)\\n pro/teron\nto\\n a)/ndra ei) gege/nnhtai/ tis h)\\ prose/rraptai .\nGRANDAVS, Asianus aeque declamator, cum diceret\nin eadem controuersia, num ideo occidi ut \nadulteros non paterentur? dixit: ei) de\\ fhla/rrena moixo\\n\ne)/labon ; In hac controuersia de sacerdote non\nminus obscene dixit MVRREDIVS: fortasse dum\nrepellit libidinem, manibus excepit. Longe recedendum\nest ab omni obscenitate et uerborum et\nsensuum. quaedam satius est causae detrimento tacere\nquam uerecundiae dicere . VIBIVS RVFVS\nuidebatur cotidianis uerbis usus non male dixisse: ista\nsacerdos quantum militi abstulit! "
            },
            "3":{
                "0":"\nHoc expectastis, ut capite demisso\nuerecundia se ipsa antequam impelleretur deiceret?\n \nid enim deerat ut modestior in saxo esset quam\nin sacrario fuerat. constitit et circumlatis in\nfrequentiam oculis sanctissimum numen, quasi parum\nuiolasset inter altaria, coepit in ipso quo\nuindicabatur uiolare supplicio: hoc alterum damnatae\nincestum fuit. Damnata est quia incesta erat, deiecta\nest quia damnata erat, repetenda est quia et incesta\net damnata. et deiecta est. dubitari potest quin\nusque eo deicienda sit, donec efficiatur propter quod\ndeiecta est? Patrocinium suum uocat pereundi\ninfelicitatem. quid tibi, inportuna mulier, precer,\nnisi ut ne bis quidem deiecta pereas ? Veniet ad\ncolendum Romani imperii pignus etiamsi non\nstupro, at certe carnificis manu incesta? “Inuocaui,” inquit, “deos.” statuta in illo saxo deos nominasti,\net miraris, si te iterum deici uolunt?\n",
                "1":" si nihil aliud,\nloco incestarum stetisti. CESTI PII narratio. Quid\nagam? exponam quando stuprum commiserit, cum\nquo, quibus consciis? ista quia probaui damnata\nest. quid postea accessit quod illam uirginem\nfaceret? quod iacuit in carcere, quod ducta est ad\nsaxum, quod inde proiecta? Ait se innocentem quia\nperire non potuit. ita lex de sacerdote inpura in\niudicio quaeri uoluit, de iudicibus in supplicio?\nampliatur a iudicibus in poenam ? Postulat ut, cum\ncontra poenam causa tuta non fuerit, contra\ncausam tuta poena sit. Non putas legem cauisse ut\nperires, quae cauit quemadmodum perires?\n \nExoremus te, mulier, ut iterum absoluaris? Aut tu\nsacerdotium uiolasti, aut hi sacerdotem. Male de diis\nexistimas, si sacerdoti suae tam sero succurrunt. lata\nest sententia; pronuntiatum est; damnata es: interrogo\nde hoc loco, mulier, responde mihi:\n",
                "2":" sunt dii?\nARELLI FVSCI patris. Iterum experiamur: quid times\npropitios deos? “Erat,” inquit, “praeruptus locus\net inmensae altitudinis tristis aspectus .” dicebam\ntibi: incestam lex mori uoluit. stat moles abscisa\nin profundum, frequentibus exasperata saxis, quae\naut elidant corpus aut de integro grauius impellant;\ninhorrent scopulis enascentibus latera: et inmensae\naltitudinis tristis aspectus electus potissimum locus,\nut damnati saepius deiciantur. FVLVII Sparsi. A\nsuperis deiecta, ab inferis non recepta, in cuius\npoenam saxum extruendum est.\n",
                "3":"IVLII BASSI. Nihil\nputaueram amplius adici posse audaciae istius, quam\nquod in illa in cruce Vestam nominauerat: at \nenim ab ipso supplicio in templum usque reuoluta\nquidquid secundum deos sanctissimum est contactu suo\npolluit et, quam a saxo nusquam reuerti fas est nisi ad\nsaxum, quanto minus quam in templum resiliuit? huc\npotius ueni ubi damnatur, quam illo ubi absoluitur.\nALBVCII SILI. Si quis adhuc dubitabat de deiecta, ueniat\net sibi ipse credat. haec inpudentia uirginis est?\nIn urbe tam beata cum tot superfluant uirgines, cum\n \ntot principum filiae sint, postulat ut praeteritis his\npotissimum ab inferis eruatis sacerdotem. “Quare\nergo si incesta sum uiuo ?” nescio; hoc unum scio:\nnec fieri quod non potest nec portentum esse quod\npotest. Absit nefas et ut id saxum absoluat quod\n tantum damnatas accipit. ARGENTARII narratio.\n",
                "4":" Paene, iudices, narrare coepi, qualis esset rea; sed\nquid efficiam, cum illam incestam probauero? nempe\nut de saxo deicienda uideatur: iam uisa est. Non\nimitabor istius inpudentiam, ut repetendo iudicium\nquod factum est inprobasse uidear. quod\nexigebatur probaui; quod iudicastis exequor. Cornelii\nHispani. Deos deasque inuoco, quos priore iudicio\nnon frustra inuocaui, ut incesta quam tardissime\npereat. “Inuocaui,” inquit, “numina.” Quid inuocas,\nmulier? si innocens es, dii non sunt. Videte\nquantum sacerdos peccauerit, quae nec absolui potuit nec\nmori. Aut tu sacerdotium uiolasti, aut nos\nsacerdotem. Erras si satis ad sacerdotium putas perire\n non posse. Romani Hisponis.\n",
                "5":" Ab Tarpeio ad\nVestam, cuius uittam carnifex rupit; a templo ad\nsaxum, a saxo ad templum: hac pudicae sacerdotis\ninter supplicia et uota discursus est. inter superos\n inferos que iactata in nouam poenam reuixisti.\nPompei SILONIS narratio. Quod ad rerum\nexpositionem pertinet, iudices, non committam, ut\nultionem deorum immortalium morer uerbis. Incesta\nsaxo deiciatur. lege damnata est: habetis iudicium.\n \ndeiecta est: habetis exemplum. Vibii Galli\nnarratio. Breuis expositio rerum est: aduersariam incesti\npostulaui, accusaui, damnaui, carnifici tradidi:\npermittitis iam abire accusatori? recedamus ad\nabsolutionem tuam. ita dii damnatam maluerunt \nabsoluere quam sacerdotem? Sero innocentiam\ndamnata concupisti, uitam deiecta.\n",
                "6":"Ex altera parte. FVLVI Sparsi. Damnata\ndeiecta est: absoluta descendit. ARELLI FVSCI patris.\nPutares puellam demitti, non cadere. CESTI PII.\nNullam habebat gratiam: in templo uixerat; itaque\ntantum deos inuocabat. Lex sacerdotem non usque\nad saxum differret, nisi expectaret deorum sententiam.\nCornelii Hispani. Descripsit altitudinem montis\netiam secure despicientibus horrendam et adiecit:\ncarnifex quoque recedens impellit. Nihil fecit\ntamquam rea; contumax est innocentia; turpe putabat\nsacerdos rogare nisi deos. MARVLLI. Mirandum est\nsi oppressa est uirgo sine gratia? cuius enim genibus\nsubmisit manus? quem deprecata est, quae tarde\nrogauit etiam deos?\nDivisio. Latro in has quaestiones diuisit:\n",
                "7":"\nutrum lex de incesta tantum sit, uel quae deiciatur\nnec pereat; an etiam damnata, si innocens post\ndamnationem adparuit, deici non debeat. an haec\n \ninnocens sit; an haec deorum adiutorio seruata sit;\nCESTIVS et illas subiunxit huic ultimae quaestioni:\nan dii inmortales rerum humanarum curam agant;\netiamsi agunt, an singulorum agant; si singulorum\nagunt, an huius egerint. Improbabat ALBVCIVM,\nquod haec non tamquam particulas incurrentes in\nquaestionem tractasset, sed tamquam problemata\nfilosofumena. FVSCVS ARELLIVS pater sic diuisit:\nutrum incestae poena sit deici, an perire. utrum\nprouidentia deorum, an casu seruata sit; si uoluntate\nsuperorum seruata est, an in hoc ut crudelius\nperiret.\n",
                "8":" Hic color fere sententiis quas praeposui\npermixtus est; quid tamen CESTIVS senserit indicabo. Contra\nsacerdotem quidam dixerunt: uideri deos infestos illi\nin hoc eam seruasse, ut diutius torqueretur. aiebat\nCestius malle se casu uideri factum quam deorum\nuoluntate; nam si semel illos interuenire huic rei\nfatemur, manifestius erit poena seruatam esse\nsacerdotem, quam in poenam; itaque non probabat illud\nTriarii: “remissam tibi poenam putas ? ampliata es.” Ea ipsa, inquit, ampliatio, quae apud iudices fieri\nsolet, ex qua uerbum in sententia petitum est, non\n est damnantis, sed dubitantis.\n",
                "9":" Declamauerat apud\nillum hanc ipsam controuersiam VARVS QVINTILIVS,\n \ntunc Germanici gener, et praetextatus. is cum\ndescripsisset circumstantium indignationem quod\ntam cito oculis poena subduceretur, dixit:\nexaudierunt dii immortales publici uoti preces: incestam,\nne cito supplicium transcurreret, reuocauerunt.\nCESTIVS multa contumeliose dixit in istam sententiam:\nsic, inquit, quomodo quadrigas reuocauerunt ? nam\net ante posuisti similitudinem, quia et haec de\ncarcere exierat. Cum multa dixisset nouissime adiecit\nrem quam omnes improbauimus: “ista neglegentia\npater tuus exercitum perdidit.” filium obiurgabat,\npatri maledixit.\n",
                "10":"Pastor AIETIVS hanc\ncontrouersiam apud Cestium dixit iam senator et hunc\ncolorem optimum putauit: sic ueneficiis corpus induruit,\nut saxa reuerberet. Multum CESTIVS hunc corripuit\net dixit: hoc est quare ego auditores meos inuitem\nad alios audiendos ire? aeque male mihi facit ille\nqui aut athleta aut phthisicus est. dicebat autem\nin Albucium, qui illis diebus dixerat in hac controuersia: “durius saxo,” et in Bassum Iulium multa,\nqui dixerat: “uirgo de sub saxo.” Othonem IVNIVM\npatrem memini colorem stultum inducere, quod\nminus ferendum est quod libros colorum edidit. “Fortasse,” inquit, “poenae se praeparauit et ex quo\n \n",
                "11":" peccare coepit, cadere condidicit.” SILO POMPEIVS hunc\ncolorem temptauit: praestatur, inquit, quaedam et \ndamnatis sacerdotibus uerecundia: erubuimus\nquicquam ex damnatae ueste detrahere. HISPANVS dixit:\nita putaueras una te poena posse defungi, cum in\nsaxo deos nominasses? TRIARIVS cum \nindignantium uoces descripsisset adiecit: quid? non potes\nbis mori ? MARVLLVS dixit: constitit in saxo,\ninuocauit deos; publica indignatio exorta est: audet ista\nnominare deos, audet hoc loco ? quid autem habet\niam quod illos roget, nisi bonam mortem ? Diocles\nCARYSTIVS dixit: kai\\ a(/pac kai\\ deu/teron kai\\ tri/ton\nkai\\ me/xri a)\\n ou(= pe/sh|s e)f' o(\\ be/blhsai . "
            },
            "4":{
                "0":" \nPorci Latronis. Adulteros meos tantum\nexcitaui. me miserum! quamdiu iacuerunt postquam\ndeprehenderam? Ego te non abdicem quem possem\n \noccidere? O acerbam mihi uirtutis meae\nrecordationem! o tristem uictoriae memoriam! ille onustus\nmodo hostilibus spoliis uir militaris adulteris meis\ntantum maledixi: solus ego ex omnibus maritis nec\ndimisi adulteros nec occidi. Quid ridetis? inquam,\nhabeo manus. uocaui filium. Tu uiri fortis filius,\nqui stringere ferrum non potes? ne truncus\nquidem capi potui nisi domi; utcumque tamen potui\nobluctatus sum et truncum corpus opposui. exierunt\nadulteri tantum meo sanguine cruenti. Cornelii\nHispani: o me dignum, cui aut pudica contingat\nuxor, aut inpudica dum armatus est! Te, respublica,\ninuoco, quae manus meas possides. Quis non putet\naut me sine filio fuisse, aut filium sine manibus?\n",
                "1":"CESTI PII. Conceptus est iste — ex quo, sciemus\ncum adulteros deprehendero. Numquam putaui\nfuturum salua republica, ut uir fortis sentiret se\nmanus perdidisse. MARVLLI. Adulteros meos usque ad\nlimen prosecutus sum. Cucurri miser ad ferrum\nquasi manus haberem. Triarii. Deciderunt arma\ncum manibus: tunc primum sensi me manus \nperdidisse. Descriptio pugnantis uiri fortis. Dii boni,\net has aliquis manus derisit? P. Asprenatis.\nArcessitus ut occideret adulteros, uenit ut dimitteret. \nIta ego manus etiam pro adulteris perdidi ? Steti\nderisus ab adulteris meis; patris desertor, matris\nleno, quem, puto, iam creditis non esse filium uiri\nfortis, tertius in cubiculo derisor stetit.\n",
                "2":"FVLVII\nSparsi. In bello suas, in domo etiam filii manus\n \nperdidit. Processit in bellum hic unus omnium\nadulescentis filii uicarius: in acie uicit, domi captus\nest. spectat inter spolia uiri fortis uolutantes\nadulteros. “Adulescens, uenit tempus militiae tuae.” Indigna res: deceptus est; tam frustra ad filium quam\nad gladium cucurrit. ridebant adulteri truncas uiri\nfortis manus, circa sua arma labentis. ARGENTARII.\n In bella non uenit et ante patriae quam patri\nnegauit manus. Libenter causam eius suscepi: quis\nenim illum non uindicet? quid hoc infelicius, quem\nadulteri tunc riserunt, cum deberent mori ? Vir\nfortis in ciuitate truncus integros adulteros spectat?\n",
                "3":" IVLII BASSI. Non est quod putetis puniri illum: ad\nsuos dimittitur; dimittitur , inquam, ad matrem\nsuam, nescio an et ad patrem. meruit\nhereditatem illius, quem occidere parricidium putauit. Nulli\numquam plus debuistis uiro forti: usque eo pro\nuobis pugnauit, ut pro se non posset. Adulescens,\nquos dimisisti sequere.\n",
                "4":" Pars altera. Vibii Galli. “Matrem,” inquit, “non\noccidisti.” quem minus hoc crimine perdere debui\nquam patrem? Pater occidere iussit: lex uetat. non\ncomparassem patri legem, nisi cum illa lex fuisset.\nalterum putaui parricidium matrem coram patre\noccidere. ARELLI FVSCI patris. O misera pietas, inter\nquae parentum uota constitisti! Non semper\nscelera nostri iuris sunt, et truces quoque animos\nmisericors natura debilitat.\n",
                "5":" Divisio. Lateo hac usus est diuisione: an\n \nlicuerit filio tunc uindicare; an oportuerit; an si\nlicuit et oportuit, ignoscendum sit illi si non potuit\nindulgentia repugnante. An licuerit in illa diuisit:\nan tunc liceat adulterium filio uindicare, cum\nmaritus non adest; an tunc liceat, ubi maritus in eo\nloco est quasi omnino non esset. An oportuerit\ntractationis quidem est, quam ut quisque uult uariat;\nLatro sic tamen ordinauit: oportuit, etiamsi pater\nnon iuberet, occidere adulteram uiri fortis uxorem;\noportuit iubente patre, etiamsi ipse posset occidere;\noportuit, cum et iuberet et ipse non posset. Noui\ndeclamatores illam quaestionem temptauerunt ex\nuerbo legis natam “adulterum cum adultera qui\ndeprehenderit, dum utrumque corpus interficiat, sine\nfraude sit:” an nemo possit occidere, nisi qui\ndeprehenderit; temptauerunt et illam: an non possit\nabdicari filius ob id quod illi facere sua lege licuit.\n",
                "6":"Color pro adulescente unus ab omnibus qui\ndeclamauerunt introductus est: “non potui occidere,” ex\nilla Ciceronis sententia tractus, quam in simili\ncontrouersia dixit, cum abdicaretur is qui adulteram\nmatrem occidendam acceperat et dimiserat: ter non \nLatro descripsit stuporem totius corporis in tam\ninopinati flagitii spectaculo et dixit: pater, tibi manus\ndefuerunt, mihi omnia. et cum oculorum\ncaliginem, animi defectionem, membrorum omnium\ntorporem descripsisset, adiecit: antequam ad me redeo,\nexierunt. GORGIAS inepto colore, sed dulci\nPAMMENES ex nouis declamatoribus\n \n",
                "7":" dixit GORGIAS egregie dixit PAMMENES dixit FVSCVS\nARELLIVS dixit: maius erat scelus quod imperabas\nquam quod deprehenderas. ALBVCIVS non narrauit,\nsed hoc colore egit ab initio usque ad finem: ego\nme defendere debeo? si quid mihi obiectum erit,\naut negabo aut excusabo. si quid exegeris maius\nuiribus meis, dicam: ignosce, non possum; ignoscit\nfilio pater nauigationem recusanti, si non fert mare;\nignoscit non sequenti castra, si non potest,\nquamuis pater ipse militaris sit. non possum occidere.\nAgedum ipsam legem recita: “liceat et marito, liceat\net patri, liceat et filio .” quare tam multos\nnominat, nisi quod putat aliquos esse qui non possint?\nEt in descriptione dixit: cum me uocauit pater “hoc,” inquam, “putat supplicium futurum morte grauius,\nsi adulteram filio ostenderit.” Et illud dixit:\nexierunt adulteri inter patrem debilem et filium\nstupentem. SILO hoc colore narrauit: non putaui mihi\n licere.\n",
                "8":" BLANDVS hoc colore: utrimque fili nomen\naudio; pater rem petit iustiorem, mater faciliorem.\nEt illud post descriptionem adiecit: fatebor uobis,\nparricidium coram patre facere non potui. CESTIVS\nhoc colore egit: “prosiluit,” inquit, “protinus mater\net amplexu suo manus meas adligauit. ago\nconfusioni meae gratias, quod nihil in illo cubiculo uidi\npraeter matrem et patrem: pater rogabat ut\nocciderem, mater ut uiueret; pater ne nocens\ninpunita esset, mater ut ego innocens essem; pater\nrecitabat legem de adulteriis, mater de parricidiis.” Et\nultimam sententiam dixit: occidere matrem si turpe\nest noluisse, non potui. ARGENTARIVS dixit: non\n \nest quod me ex hoc habitu aestimetis, quod manus\nhabeo: tunc non habui. Et illud dixit: dat poenas\ntibi: perdidit uirum, perdidit filium; aegrotanti non\nadsidebo, egentem non alam; omnia mihi libera sunt,\niam uitam illi non debeo.\n",
                "9":"Ex altera parte multa sunt pulcherrime dicta; sed\nnescio an Graecis nostri cessuri sint. In hac\ncontrouersia dixit DAMAS Habet aliquid corrupti\nhaec sententia. Latro dixit: quantum ego tunc\nquestus sum cum fortuna mea, quod non et oculos\nperdidissem! SILO POMPEIVS dixit: fili, aut oculos\nerue aut manus commoda. Omnes aliquid belli\ndixerunt illo loco quo deprensi sunt adulteri et \ndimissi. Latro dixit: adulteros meos tantum excitaui.\nFVSCVS ARELLIVS illius sententiae \nfrigidius dixit contrariam illi sententiam: adulteros\ninteruentu meo ne excitaui quidem. VIBIVS RVFVS dixit:\nadulteri marito non adsurrexerunt. POMPEIVS dixit:\nadulescens, denique adulteros excita; postquam tu\nuenisti securius iacent. Latro dixit: erratis qui me\nputatis manus non habere. filium uocaui: ut\nintrauit ab adultero salutatus est.\n",
                "10":"FVSCVS dixit: fili,\ntuam fidem, ostende te integro manus me non\nperdidisse. controuersiam mihi de te facit adulter:\nueni et utrius sis filius indica. P. VINICIVS et\npulchre dixit et non noue — sumpsit ab omnibus\nbene dicta —: inrupi in cubiculum adulterorum: quid\nmentior miser? aperto cubiculo expectabant adulteri.\n \nCESTIVS dixit: uocaui filium; risit adulter tamquam\nqui diceret: meus est. VIBIVS RVFVS dixit: adulter\nmeus exiit commodo suo. HYBREAS hunc sensum\noptime dixit DIONYSIVS, filius eius Dionysii qui\nCiceronis filium docuit, elegans magis declamator\nquam uehemens, hunc sensum et uehementer dixit\n et eleganter VIBIVS RVFVS dixit:\n",
                "11":" quam otiosi,\nquam securi adulteri transierunt praeter oculos meos,\npraeter filii manus! Latro cum exeuntis adulteros\ndescripsisset adiecit: adulescens, parentes tuos sequere.\nNICETES illam sententiam pulcherrimam, qua\nnescio an nostros antecesserit Sed illud ALBVCI\nutique Graecos praeminet: cum pugnantem se in \nacie descripsisset, dixit: me miserum, quas manus\nadulter effugit! et illud Albuci: “non potui,” inquit, “matrem occidere.” quo excusatior sis adice “et\npatrem.” Albucius sic narrauit tamquam filio sciente\nfactum esset adulterium; suspectum quasi conscium\nmatri suae fecit. P. Asprenas dixit: exiit\nnouissime maritus et dedit adulteris suis locum. Idem\ndixit: matrem occidere non potes? adulterum certe\noccides. an et iste pater est? Dixerat NICETES \nMVRREDIVS dum hanc sententiam imitari uult,\nstultissimam dixit: reliqui in acie pugnantes manus."
            },
            "5":{
                "0":"\nIam se parabat in tertiam,\nnisi nox defecisset. Stupri accusatur, stuprum\ndefendit; cum altera rapta litigat, alteram aduocat.\nVindicate patres, uindicate fratres, uindicate mariti;\nfortior publicae disciplinae seueritas surgat: iam\nbinae rapiuntur. MENTONIS. Postera die erat in\nhuius domo fletus, lamentatio matris spes suas\ndeplorantis, cum interim ex alia domo alia uociferatio\noritur, alius tumultus. coit populus uelut publico\nmetu exterritus, uix credit duos tantum fuisse raptores,\ncum interim producitur publicus pudicitiae hostis,\nquem una nocte unius uirginis iniuria non\nfatigauerat. CESTI PII. Alteram iniuriae. rapuit, alteram\npatrocinio. Quantum suspicor, ne rapta quidem es.\nquaeris argumentum? non irasceris. Quomodo istud\nfit? duabus iniuriam fecit, una queritur? “Misericors sum,” inquit. gaude; habes qui te uindicet.\nVide qualem habitura sis uirum: non est una\ncontentus. ARGENTARIVS eundem sensum dixit hoc\nadiecto: non est una contentus, ne una quidem\nnocte.\n",
                "1":"Pompei SILONIS. At quam bene mimum\negit, quomodo raptam se questa est, qua\nuociferatione! quam paene illi optione cessimus! Triarii.\n \nPerieras, raptor, nisi bis perire meruisses. IVNII\nGALLIONIS. Sumatur de illo supplicium,\nconstituatur in conspectu publico, caedatur diu, toto die\npereat qui tota nocte peccauit. Subito fastidiosus\nraptor occurrit et ait: “iam nec nuptias uolo.” Stulta\ndeciperis; dicam si uis quid dixerit tibi ? idem enim\ndixit et huic: “dum te peto in illam incidi.” ARELLI\nFVSCI patris. Retro amnes fluant, sol contrario cursu\norbem ducat, confugiat sacrilegus ad aras: raptorem\nrapta uindicat.\n",
                "2":" Ex altera parte. Pompei SILONIS. Postero die\ncum illi narratus esset nocturnus error, dum putat\nse in unam incidisse, huic priori supplices\nsummisit manus, hanc prius deprecatus est, exorauit:\npropter hoc, puto, ista magis raptori irascitur. Alterais\nex puellis raptorem mori uult, altera seruari: reum\nalter iudex damnat, alter absoluit; inter pares\nsententias mitior uincat. Dicam quod sentio: magis\nirasceretur si unam tantum rapuisset; diceret: “ergo\nego sola digna uisa sum cui iniuriam faceret?” ARGENTARII.\nRefer nunc Verginiam, refer\nLucretiam: plures tamen Sabinae sunt. Ex tribunis\npotentior est qui intercedit. non est inuidiosa potestas\nquae misericordia uincit. Quid cessas, puella? pro\nmarito roga. Haec sententia deridebatur a Cestios\nquasi inproba.\n",
                "3":" Divisio. In hac controuersia de prima\nquaestione nulli cum altero conuenit. Lateo primam\nfecit quaestionem: non eum posse raptorem qui ab\n \nrapta mori iussus esset seruari Si legatus, inquit,\nexire debet peribit; si militare debet peribit; si lege\nducere debet peribit; si raptam ducere debet aeque\nperibit. Si is te ante rapuisset et nuptias optasses,\ninterposito deinde tempore, antequam nuberes, hanc\nuitiasset, negares illum debere mori rapta iubente?\natqui nil interest, nisi quod dignior est raptor\nmorte, cuius inter duos raptus ne una quidem nox\ninterest. Si rapta nupsisses, deinde post tertium\ndiem rapuisset aliam, negares illum mori debere?\natqui quid interest, nisi quod honestius tunc\nmaritum defenderes quam nunc raptorem defendis?\n",
                "4":"Alteram fecit: an rapta quae nuptias optat nihil\namplius raptori praestare possit, quam ne sua lege\npereat, contra alienam legem nullum ius habeat.\nOptasti nuptias: non occidetur tamquam raptor\ntuus. at idem eadem nocte qua te rapuit, si \nstationem deseruit, fuste ferietur; si sacrilegium fecit,\noccidetur. Licet tu dicas: “quid ergo? ego non nubam?” tu raptori praestas ut illum ipsa non\noccidas; non potes praestare ne quis occidat. Quomodo\nsacrilegus, quamuis a te seruatus, periret, sic\nalterius puellae raptor, licet a te seruatus, peribit. Si\nrapuisset te, deinde in adulterio deprehensus adseruaretur\nin tormentum diutius pereundi, tu interim\neducta nuptias optasses, — datur enim optio et in\nabsentem — uetares illum occidi a marito? quid\ninterest qua lege pereat, nisi quod modestius\nalienam legem interpellares quam tuam?\n",
                "5":"Tertiam \n \nfecit: cum quod utraque optat fieri non possit, an ea\neligenda sit optio, qua ultio ad utramque perueniat.\nAit quae mortem optat: mea optio et te uindicat,\ntua me non uindicat; nec hoc tibi mea optio\npraestat quod mihi: ex occiso raptore inuidiam. Illa\nrespondet: optio tua me non uindicat. uindictam tu\nmeam putas, non fieri quod uolo, fieri quod nolo ? etiam\ncontumeliosum mihi erit, te dignam uideri in cuius\nhonorem homo occidatur, me dignam non uideri in cuius\nhonorem seruetur. isto modo et mea te uindicat:\nnempe lex duas poenas scripsit uitiatori: alteram\npassurus est; non eris inulta, nam raptor non erit\ninpunitus: habebit poenam, indotatam uxorem.\nRespondet: non eodem modo: morietur, sed\n utrique; seruabitur, sed non mihi. Quartam ibi fecit\nquaestionem: si non potest utriusque rata esse optio,\nutra dignior sit. Vltimam non quaestionem, sed\ntractationem: neminem non raptorem impunitum\nfuturum, si haec via impunitatis monstraretur, ut\nqui plures rapuisset tutior esset; neminem non inuenturum\naliquam humilem quae se in optionem\n commodaret.\n",
                "6":" FVSCVS ARELLIVS primam\nquaestionem hanc fecit: an qui duas rapuit perire utique\ndebeat. Lex, inquit, quae dicit: “rapta raptoris aut\nmortem optet aut nuptias,” de eis loquitur qui\nsingulas rapuerunt; non putauit quenquam\nfuturum qui una nocte raperet duas. Non quaero quid\noptetis; quod seuerissime optare potestis occupo.\nnecesse est raptorem mori. quare? utrique raptae\n \nultio debet contingere. utramque non potes\nducere, utrique mori potes. Vna pars legis ad hunc\nraptorem pertinet in qua mors est. Putate enim\nutramque nuptias optasse: quid futurum est? in\nraptoris matrimonium ambitus erit. Putate illum\nplures rapuisse quam duas: quid fiet? una nubet.\nnuptiae ad unam pertinebunt, mors ad omnes. Qui\nduas rapuit utrique debet mori. quare? dicam. quod\nuult eligat: si aut nuptias optabunt, aut altera\nmortem, altera nuptias, optabunt, non poterit fieri\nquod utraque uolet; uno modo poterit fieri quod\nutraque uolet, si utraque mortem optauerit: ergo\nfiat quo uno duae uindicari possunt. Hic tractauit:\n",
                "7":"\nne exemplum quidem utile esse non utique perire\neum qui duas rapuerit; ista ratio ne hunc morem\nperniciosissimum ciuitati introduci, ut aliquis\npropter hoc non pereat, quia perire saepius meruit.\nReliquam partem controuersiae Fuscus in haec\ndiuisit: utra optio honestior sit, utra iustior, utra\nutilior. CESTIVS hanc partem controuersiae sic\ndiuisit: utra puellae optio dignior sit quae ualeat; utra\noptione raptor dignior sit. Cestius et coniecturalem\nquaestionem temptauit: an haec cum raptore\nconluserit et in hoc rapta sit, ut huic opponeretur.\n",
                "8":"Latro aiebat, non quidquid spargi posset\nsuspiciose id etiam indicandum. colorem hunc esse, non\n \nquaestionem; eam quaestionem esse quae impleri\nargumentis possit. CESTIVS aiebat et hanc posse\nimpleri argumentis Hunc sensum a Latinis\niactatum NICETES dixit: e)pi\\ th\\n tri/thn nu\\c e)/lipen .\nGLYCON dixit: Diocles CARYSTIVS dixit \nHunc sensum VIBIVS RVFVS subtiliter dixit: uolo\ntibi malam gratiam cum sponso tuo facere: habet\namicam. In hac controuersia dixit ALBVCIVS:\nambulet in masculos. Adeo nullum sine amatore\nuitium est, ut hoc quidam disertum putauerint; ego\ntamen magis miror hoc potuisse Albucium dicere\nquam aliquos potuisse laudare. Ex Latinis dixit\nTRIARIVS: gratulor uobis, uirgines, quod citius\ninluxit. ARGENTARIVS dixit: quaeritis quid isti finem\nrapiendi fecerit? dies. Latro: iam se parabat in\ntertiam, nisi nox defecisset."
            },
            "6":{
                "0":"\nPorci Latronis. Pro di boni, et haec puella\nhospitio patris excepta est? Prohibeo domo terra\nprohibendam. Bonae spei uxor, bonae spei \n \nnurus, quae amare potest captiuum, odisse uel patrem. “Captus,” inquit, “in tenebris iacebam.” Narra, obsecro,\nsoceri tui beneficia. Possum, iudices, esse securus?\nfilius meus ait se uxori parricidium debere. CESTI \nPII. Quis interfuit nuptiis tuis? pater? denique\npuellae pater?\n",
                "1":"Ex altera parte. IVLI BASSI. Hodie captiuus\nessem nisi haec arcipiratae filia fuisset. Vt dixi: “patrem habeo,” inter bonos captiuos sepositus sum.\narcipiratae filia uocatur, puto ex aliqua nata\ncaptiua; certe animum eius natura a patre abduxerat:\nmisericors erat, deprecabatur, flebat, mouebatur\npericulis omnium; nihil in illa deprehendi poterat\npiraticum. Promisi nuptias et quasi aliquam sacram\ntestationem tuum nomen inserui. Eo loco me non\ndeseruit in quem uenire etiam patres timuerunt.\nArtius nos fortuna alligauit quam ut orba posset\ndiuellere. Vidisses tectum pannis corpus, omnia\nmembra uinculis pressa, macie retractos introrsus\noculos, obtritas catenis et inutiles manus: talem\nquis amare nisi misericors posset?\n",
                "2":"Decepi te,\npuella; alia pollicitus sum: ueneris in patriam\nmecum, ibi tibi gratiam referam; hic catenatus, egens,\nsqualidus quid possum? pater meus, socer tuus —\nhoc enim te iam pridem uocabat — socer, inquam,\ntibi tuus gratiam referet. Quidam auitas\npaternasque flagitiis obruerunt imagines, quidam ignobiles\nnati fecere posteris genus: in illis non seruasse\n \nquod acceperant maximum dedecus, in his quod\nnemo dederat fecisse laudabile est. Si possent\nhomines facere sibi sortem nascendi, nemo esset\nhumilis, nemo egens, unusquisque felicem domum\ninuaderet; sed quoniam di non sumus, natura nos\nregit et quemcumque uult casum in quemque\nmittit:\n",
                "3":" hinc sumus aestimandi, cum sumus nostri.\nQuis fuit Marius, si illum suis inspexerimus\nmaioribus? in septem consulatibus nihil habet clarius\nquam se auctorem. Pompeium si hereditariae extulissent\nimagines nemo Magnum dixisset.\nSeruium regem tulit Roma, in cuius uirtutibus\nhumilitate nominis nihil est clarius. quid tibi uidentur\nilli ab aratro, qui paupertate sua beatam fecere rem\n publicam ? quemcumque uoluerimus reuolue nobilem:\nad humilitatem peruenies. Quid recenseo singulos,\ncum hanc urbem possim tibi ostendere? nudi\nstetere colles, interque tam effusa moenia nihil est\nhumili casa nobilius: fastigatis supra tectis auro\npuro fulgens praelucet Capitolium. potes obiurgare\nRomanos, quod humilitatem suam cum obscurare\npossint ostendunt et haec non putant magna, nisi\n apparuerit ex paruis surrexisse ?\n",
                "4":" Misereri illius\noportet quia orba est. attamen habet propinquos,\nhabet amicos paternos, habet te inbecillitatis suae\n \ntutorem fortissimum. Omnes uxores diuites\nseruitutem exigunt. crede mihi, uolet in suis regnare\ndiuitiis; et tamen aequum est eam me possidere\ndomum † quam me agnouerit. Si coeperimus esse\nmagis liberi, si paulo speciosior animo eius\nadfulserit domus, si parum blande fecerimus, relinquet:\net tunc est tormentum carere diuitiis, cum illas iam\nsenseris. Vides quid inter duas uxores intersit:\nista si nos reliquerit, repetet sua, haec quod dedit\ndimissa non auferet. Multi duxere sine dotibus\nmulieres, quidam dictas non accepere dotes, quidam\netiam emptis contenti fuere mancipiis et cum\npossent accipere diuitias, emere quibus libertatem\ndarent maluerunt quam suam uendere.\n",
                "5":"Aliquis in\nadoptionem iuuenis petitur: si uolet ire quaerat,\nsenex ille qui petit quales et quos habeat maiores,\nquanta bona, an satis magno se possit addicere.\naliquis capere orbos senes uult et suas spes in\nalienas mortes diffundere: excutiat testamenta, scrutetur\ncensus; ubi uero quaeret uxorem, uideat an\nnuptias suas amet, an nil pluris faciat marito, an\nmisericors sit, an fortis sit, an possit, si quid uiro\ninciderit, mala una tolerare: si bis bonis fuerit\ninstructa, dotata est. Non possumus una felices esse:\nquod solemus, una infelices erimus. Fac, inquit,\nquod imperat; nolo propter me patrem tuum\noffendas. ibo, inquit, sola. Tu ibis? quo, infelix? quas\n \npetitura regiones? est enim tibi aliquis locus? pater\n tuus nobis maria praeclusit, meus terras.\n",
                "6":" CESTI\nPII. Solent qui coguntur a patribus ut uxores\nducant illa dicere: “non sumus etiam nunc apti nuptiis.” ego contra refugio uxorem quia uxorius sum. ARELLI\nFVSCI patris. Inpotens malum est beata uxor. cum\ninmensum pondus auri orba attulerit, cum pecunia\narcas nostras onerauerit, quid aliud quam beati\nseruiemus? Altera filium dat tibi, altera patrimonium:\npater, utra magis diues est? Locuples est, pater,\nquam mihi concilias: o si scires, quam diues et haec\nfuisset! “Orba, inquit, est:” et haec orba est; inter\nduas orbas ea mihi curanda est magis quam orbam\nego feci.\n",
                "7":" Divisio. In hac controuersia nihil litium fuit:\nfere omnes consentiunt. LATRO primam\nquaestionem fecit: an pater propter matrimonium abdicare\nfilium possit, cum liberum cuique huius rei\narbitrium sit. GALLIO subiecit huic: etiamsi potest\nimperare filio ut uxorem ducat, an ei, qui iam habet.\nLatro secundam fecit: si ius est patri etiam\npropter matrimonium abdicandi, an huic liberum\nnon fuerit parere, cum iurasset. Hoc in haec\ndiuisit: an nemo iureiurando teneatur quo per\nnecessitatem adactus est; an expleuerit iusiurandum ducendo\nillam uxorem; an etiamsi non expleuit, non\nteneatur religione qui coactus aliquid contra\niusiurandum facit: hunc autem cogi a patre. Si per\niusiurandum facit hunc potest parere patri, an\ndebeat. hic de meritis puellae et moribus.\n \nColore hoc usus est Latro pro patre:\n",
                "8":"puellam non misericordia motam sed libidine, et ideo non\nesse beneficium. In argumentis eleganter hanc\npartem tractauit: etiamsi beneficium dedisset, non esse\nsic referendam gratiam; deinde beneficium esse quod\niudicio detur, non quod furore aut morbo. HISPO\nROMANIVS alio colore dixit illam non amore adulescentis\nsed odio patris sui secutam; uoluit illi et\namoris commendationem detrahere. BVTEO longe\narcessito colore usus est; uoluit enim uideri non\ninuito patre sed secreto suadente, palam\ndissimulante totum hoc gestum; a pat re illam esse\nhonestam condicionem nuptiarum inuentam, cum alio\nnullo modo posset; neque enim aliter effugere illos\npotuisse nisi patiente patre.\n",
                "9":"sed aiebat Latro non\nesse tanti detrahere illi commendationem soluti\nadulescentis, ut detraheretur inuidia relicti patris.\nFVSCVS ARELLIVS egregie declamauit; non enim\npropter nuptias orbae dimitti illam, sed quamuis\norba non esset, eici iussit. non aliam sibi magis\nplacere, sed illam displicere dixit, et hoc, quod\nLatro transcurrerat, pressit: timere se puellam\ntemerariam, inter piratas natam, inter piratas\neducatam, inpiam in patrem. GALLIO illud quod omnes\nscolastici transierant dixit: timere se ne haec\nspeculatrix esset et piratis occasiones omnes indicaret,\naut certe ne uideretur; nolle se suspectum esse\nreipublicae. IVLIVS BASSVS timuit ne puella\nuideretur improbe iusiurandum exegisse; ne quid liberi\n \nsibi esset, adiecit iurasse se per patrem.\n",
                "10":" TRIARIVS\ndum sententiam uirilem captat, inepte dixit iurasse\nse et per orbam. aiebat enim CESTIVS male\ndeseri nunc orbam si etiam iurasset. Latro aiebat\n per patrem quoque iusiurandum ineptum esse;\nnihil enim minus conuenire, quam aliquem per\npatrem iurare patrem relicturae. Omnes honestam\nmatrem puellae dederunt, omnes dixerunt qua\nmisericordia discessisse motam, qua amore. solus\nPollio iudicio fecisse uult eam etiam misericordia\ndiscessisse : dixit enim illam non potuisse cum\npiratis uiuere; ut primum honestam occasionem inuenerit\n discedendi, discessisse.\n",
                "11":" Q. HATERIVS a parte\npatris pulcherrimam imaginem mouit: coepit enim\nsubito quo solebat cursu orationis describere, quasi\nexaudiret aliquem tumultum, uastari omnia ac rapi,\nconburi incendiis uillas, fugas agrestium; et cum\nomnia implesset terrore adiecit: quid exhorruisti,\nadulescens ? socer tuus uenit. GLYCONIS ualde leuis\net Graeca sententia est: katana/lwson to\\n i)/dion gene/tora :\n e)/xomen pate/ra . Tolerabilem dixit illam\nrem, cum iurisiurandi uim describeret: hoc esse\nquod foedera sanciret, quo astringerentur exercitus:\n o(/rkos e)sti\\ de/sma kai\\ para\\ peiratai=s a)sfale\\s\n \nme/ vov. ARTEMON circa eundem sensum uersatus est\na parte adulescentis; cum dixisset relictum patrem,\nadiecit: loido/rei nu=n to\\n a)rxipeirath\\n, to\\n miaifo/non,\nto\\n i(ero/sulon: pro/sqes, ei) qe/leis, kai\\ to\\n\ne)pi/orkon . "
            },
            "7":{
                "0":"\nDa mihi epistolam esurientis\nistius. “Manus,” inquit, “praecidantur.” in\nquam cumque corporis partem potius saeuitia incurrat:\ncetera membra mea sunt, manus publicae sunt.\nNumquid peto tyrannicida? talem me dimittite qualem\na piratis recepistis. Non habeo quod de fortuna\nqueri possim: en eum qui manus meas * * *\nconfugit. “Si praecideritis,” inquit, “manus.” Si \nirasceris, scribe potius: si occideritis. Tyrannicida exitum\ntyranni rogo. non timeo, ne quas manus piratae\n \nsoluerunt, iudices alligent.\n",
                "1":" Ex omnibus quae mihi\nfortuna terra marique priuatim mala publiceque\ncongessit, tyrannum adulterumque et piratas, nihil\nexpertus sum durius quam patrem: tyrannus cum timeret\nmanus meas, non praecidit; iniuria matrimonii nihil\nabstulit corpori; piratae, quasi beneficio meo\nuiuerent, gratis miseriti sunt: unum hostem\ninexorabilem habui. 0 felicem rem publicam quod sublato\ninimico, non ante tyranni caedem nauigaui! “Genui,\ninquit, educaui:” nempe istud beneficium et tyranno\npraestitisti et adultero. Has manus si per te\nredimere non potes, rempublicam appella. Adulter cum\nmanibus sepultus, tyrannus cum manibus proiectus\nest. Magnis sceleribus iura naturae intereunt: non\nmagis tu pater es quam illi fratres. Audite nouam\ncaptiui uocem: tutus sum, si pater meus nihil habet.\nQuidquid habes pro redemptione filii mitte; non est\nquod timeas: non deerunt tibi alimenta, cum dixeris\n te tyrannicidae patrem;\n",
                "2":" pro adultero filio rogasti.\nQuaerite nunc quomodo tyranni fiant. CESTI PII.\nCedo mihi epistolas patris. quaeris unde habeam,\ncum mihi nullas miseris ? “Duplam dabo pecuniam:” apparet, pro unico filio rogat. “Duplam pecuniam\ndabo:” unam summam pro filio, alteram pro\ntyrannicida. “Si manus praecideritis:” hoc ne in adulteros\nquidem licet. “Non habui pecuniam.” sed\nrogare illos potes et audacter roga: in\n \nmisericordes piratas incidi. Quare non alo? quia captum\nfilium tuum — certe parum est si dixero non\nredemisti. alere non possum, perdidi manus. non\ncredis? epistolas lege. Duplam pecuniam dabas, auaris\ndabas, piratis dabas: sic excusabant piratae ipsi,\nmihi cum praeciderent manus: “pater iussit,” aiebant: “magnum facinus est, sed magno licet.” ",
                "3":" “Egens\nsum,” inquit: mentiris. cedo mihi patris mei\ncensum. “Quid ergo? ales pauperem?” dimissus fortasse\npromittam, cum rogaueris: nihil paciscor.\nEtiamnunc manus meas petis? nega tuam esse epistolam,\net habes argumentum, dic: ego rogare etiam pro \nadultero soleo. “Qui non aluit,” inquit, “patrem,\nadligetur:” plus de manibus meis timui. CORNELI HISPANI.\nQuid me rogarit pater nescio: publica\nuindicta cruentum gladium priuato tyranno impressi.\nCaptum me piratae nihil amplius quam alligauerunt. “Duplam pecuniam dabo.” Quid? plus polliceris\nquam petitur? unde tantas patrimonii uires habes?\netiamnunc tamquam in tyranni arca loqueris?\nCorrupit frater uxorem meam quam nec tyrannus\nuiolauerat. Ut pretium piratae constituerunt, gauisus\nsum, namque locuples pater poterat dare etiamsi\nduplam poposcissent. Remiserunt me reipublicae\ncum manibus, patri cum epistolis. Pompei SILONIS.\n",
                "4":"\nPactus sum de redemptione, scripsi patri.\nquicumque pro tyrannicida uestro pependistis, certum habeo,\nsolliciti optastis, ut hae litterae ad patrem\n \nperueniant. “Egeo,” inquit. sic subito? Quod ex toto\nemi non debet duplo emit. ARELLI FVSCI patris.\nCausam meam tenui apud eos, qui nihil debebant\nmanibus meis. Tunc primum egere queritur iste,\ncum manus meas uidit. Quid mirum si non\nputauerunt turpe piratae accipere mercedem quam pater\ndabat? Ades, pietas; si sancte uixi, si innocenter,\neffice ut iste manus meas qui odit desideret. Tarde\nmihi epistola solui uidebatur. Hoc prorsus\nfabulosum repleto sceleribus nostris saeculo deerat, ut\nnarraretur aliquis solutus a piratis, adligatus a patre.\n",
                "5":" BLANDVS. Hic qui unde uiuat non habet, quam care\ntyrannicidas uestros emancipat! Quid ais, pirata\nfilii, piratarum magister, eius crudelitatis emptor\ncuius nec pirata uenditor est? Romani Hisponis. “Pater piratis salutem:” hanc eripis filio. “Duplam\ndabo:” quid necesse est? potui uilius solui. “ut\npraecidatis manus.” obstipuerunt piratae et cum\ndimitterent dixerunt: “indica patri tuo non omnia\npiratas uendere.” MENTONIS. Adhuc, iudices,\ntamquam pro meis manibus egi, uerum confitendum:\nuobis remissae sunt. exhibeo, respublica, piratarum\ndepositum tibi: manus hae tuae saluae ad te\nperlatae sunt. fac quod uoles. illud unum rogo, si\npeccauerunt, cuilibet tu uinciendas trade: si isti\n trades, sic alligabit quomodo soluit: praecidet.\n",
                "6":" ALFI\nFLAVI. Adhuc qualem optem patrem nescio.\n \ndiuitem? debilitat. egentem? adligat. neutrum\nmanibus meis expedit. “Duplam dabo, ut manus\npraecidatis.” filium minus crudelem habuisti. MARVLLI.\nVt adlata est epistola, coeperunt iam me piratae\nsoluere; ut recitata dupla in epistola pecunia est, “hic est;” inquam, “pater quem uobis laudaueram.” TRIARII. Vbi est patrimonium tuum illud quod\ntyrannos instruit, quod adulteros facit? ubi est? certe\nin me nil inpendisti.\n",
                "7":"Pars altera. IVLI BASSI. Infelix futura est\netiam uictoria mea: si non tenuero causam, fame\nmoriar; si tenuero, hoc tantum consequar ne fame\nmoriar. Duxi uxorem nimium fecundam: peperit\nmihi tria nescio quae prodigia uariis generibus inter\nse et me , iudices, furentia: alium qui patriam\nposset opprimere, alium qui fratrem uiolare , alium\nqui patrem. Testor, iudices, omnes ciues meos: una\nseruiuimus, nemo tyrannidem me uno sensit\nmagis. argumentum habeo maximum quod uiuo: non\npepercissetis mihi, si putassetis me partem tyranni.\nDum inter se pugnant, uicit respublica. Reliqui\nduo, quia non poterant in nos, inter se tyrannidem\nexercuerunt. habebat iste nescio quam uxorem,\nquam in arce cognouerat. Si alligare te possem,\nproficiscentem alligassem.\n",
                "8":"Non opus est tibi magna\ninpensa ad sustinendum patrem: magna omnia\nsunt tua mecum alimenta partire. nolo me tam\n \nbene alas quam ego te bene alui; nolo ignoscas\nmihi: quidquid passus es, quidquid timuisti, patiar:\nposce flagella, scinde rugas. ustus es? subice ignes\net semimortuam hanc faciem, quae tantum in\ncontumeliam suam spirat, quia extingui non potest\nexure. si parum est, fac quod ais ne piratas quidem\nfecisse, manus praecide. exhibeo tibi: hae sunt illae\nquae quidlibet scribunt. Vbi est gladius tuus?\nstringe. tyranno licuit uulnere mori; adulter uno\nictu breuiter confectus est: pater te pro beneficio\nsimilem sortem rogo. ne tu quidem apud piratas\n famem timuisti. neminem tyrannus sic torsit.\n",
                "9":" PORCI\nLATRONIS. Fili, nihil amplius quam famem\ndeprecor; si tamen inexorabilis es, illud pro beneficio\npeto, ut aut tamquam adulter moriar aut tamquam\ntyrannus. Par erat utriusque fortuna illo tempore:\n ut tu alligatus eras, ego in senectute immobilis et\nuincto simillimus; tu in solitudine, et ego in omnium\nmeorum solitudine; tu lucem non uidebas, ego etiam\noderam. hoc unum inter nos interest, quod tu\netiam a piratis cibum accepisti. Blandi.\nDeprecabar non pro adultero, sed pro domo, ne fratrem\noccideret, tyrannicidam inquinaret, patrem\nrespergeret. roganti mihi et has interponenti manus\npaene praecidit. Haec sententia deridebatur a\nLatrone tanquam puerilis: hoc ei prouisum est, ut\naliquem ex suis reliquisse uideatur quem non occiderit.\n \nVIBI RVFI. Hae nempe scripserunt epistolam\nmanus: praebeo; praecide et ale. Pompei SILONIS. “Liberi parentes alant, aut uinciantur.” ad te\nlegem meam transfero:\n",
                "10":" licet alliges, sed alas.\nDivisio. Fere hac usi sunt diuisione: an lex\ncausam nec patris nec filii aestimet, sed omnis pater\n an a filio alendus sit dixit legem hanc\npro malis patribus scriptam esse, bonos etiam sine\nlege ali. Si non omnes alendi sunt, an hic\nalendus sit. Hanc quaestionem Latro in haec diuisit:\nan alendus sit, quod filium a piratis non redemit.\nhoc loco quaesiit, an non potuisset redimere, an\nnoluisset; deinde: an alendus sit etiam si praecidi\nfilii manus uoluit;\n",
                "11":" nouissime: an praecidi uoluerit.\nHispo ROMANIVS separatim quasi iuris quaestionem\nfecit: an qui non redemit filium, non possit ab eo\nalimenta petere. sed hoc utraque quaestio continet,\nut aiebat GALLIO, et prior in qua quaeritur, an\nomnis pater alendus sit; dicitur enim: quid si quis\nfilium excaecauerit? quid si quis non redemerit?\net cum ad alteram quaestionem uentum est in qua\nquaeritur, an hic pater alendus sit, nihil aliud\npotest dici quare non alatur, quam quod non redemit,\nquam quod duplam promisit, ut manus\npraeciderentur. Graecorum improbam quaestionem satis erit\nin eiusmodi controuersiis semel aut iterum\nadnotare: an in tyrannicidam uti pater hac lege possit.\nquasi sacras et publicas manus esse, in quas sibi ne\n \npiratae quidem licere quicquam putent. nostri hoc\n genus quaestionis submouerunt.\n",
                "12":" SILO POMPEIVS\nnon eis tantum usus est quibus ceteri, cum diceret\nnon debere hunc patrem ali, quod non redemisset\nfilium et quod praecidi manus filio uoluisset, sed a\npriuatis causis transiit ad publicam causam; dixit\nenim non debere ali hominem perniciosum\nreipublicae, qui tyrannum filium habuisset, qui non\noccidisset, qui desideraret amissum, qui uindicaret; et\nnegauit ullam aliam illi causam esse persequendi\ntyrannicidam nisi libertatem publicam, et descripsit\nmores hominis impii, cruenti, quia per liberos non\nposset, per piratas tyrannidem exercentis: quae ut\nliberius diceret, patronum filio dedit. Et illud in\nhac parte laudatum est a Silone declamante:\ncoeperat hoc tractare, non debere ali tyranni patrem;\nomnibus fauentibus illum fame necandum; et cum\ndiu pressisset illum tyranni patrem esse, adiecit:\naude postulare ut illud tibi prosit, quod tyrannicidae\npater es. BLANDVS hunc sensum cum postero die\ndeclamaret in ironiam uertit et, cum obiecisset quod\ntyranni pater esset, adiecit: nolite illum auersari;\n",
                "13":" habet quod adponat: et adulteri pater est.\nColorem pro patre alius alium introduxit. FVSCVS\niratum se illi confessus est fuisse, quod fratrem in\nconspectu patris occidisset, et huic loco uehementer\ninstitit, quom nemo hoc tyrannus, nemo pirata\nfecisset. “Iratus,” inquit, “ob hoc ipsum fui, quod hoc\nscelere etiam tyrannicidium inquinaueras; adparet\n \nte morbo quodam aduersus tuos furere.” et seruauit\nhunc actionis tenorem: “iratus fui hodieque irascor\nnec queror.” nec se demisit in preces aut rogauit,\nsed iure patrio usus est. Illud ad excusandam epistolae\ncrudelitatem adiciebat: scripsi piratis non eo\nanimo, ut manus tibi praeciderentur, sed ut\nexprobrarem tibi cruentas in conspectu patris fraterno\nsanguine manus. tuto autem scribebam; sciebam\nenim piratas non facturos nisi pecuniam accepissent\nquam non mitterem: itaque nec praeciderunt; et si\nsperassent, utique praecidissent. sed apparuit illas\nepistolas irascentis esse, non promittentis. In ultimo\ndescripsit, quam miser futurus esset alimenta\naccipiens ab illis manibus, quas paulo ante spectauerit\nfratrem occidentes, et adiecit, quod aiebat\npraeceptore suo dicente summa cum admiratione\nexceptum, illud Homeri Priamo aptum:\n kai\\ ku/se xei=ras\n deina/s, a)ndrofo/nous, ai(/ oi( pole/as kta/non ui(=as. Hom. Il. 24. 478. \nSILO POMPEIVS et ipse iram fassus est.\n",
                "14":"aiebat enim,\nnon habiturum fidem, si negasset iratum fuisse, sed\nirae causam non dixit quam FVSCVS; transeundas\naiebat eas offensas quibus ille gloriaretur; hanc\ncausam posuit, quod relictus esset ab unico filio,\nquod inuito se nauigasset et cum uideret senem\norbum iam paene egentem. iam tum illum fugisse\n \nne aleret; et ad preces patrem deduxit et rogauit\nin epilogo filium. Et SPARSVM hoc colore\ndeclamasse memini, hominem inter scolasticos sanum,\n",
                "15":" inter sanos scolasticum. CESTIVS alio colore longe\nusus est; dixit non iram fuisse illam patris, sed\ncalliditatem: “non habebam,” inquit, “unde \nredimerem. quem rogarem pecuniam in tam auara\nciuitate, in qua ne filii quidem patres alunt? usus sum\nconsilio: sciebam piratas non crudeles esse, sed\nauaros. uolui efficere et ut desperarent non illum\nredimi et propter hoc superuacuum futurum\ndimitterent. an prudenter cogitauerim nescio; interim \nfeliciter cogitaui: post epistulas illas quas accusat\ndimissus est.” Lateo totum se ab istis remouit coloribus\net aduocauit uires suas tanto totius actionis impetu,\nut attonitos homines tenuerit; hoc enim colore usus\nest: nescio quid scripserim. olim iam mihi excussa\nmens est. ex quo uidi filium unum in arce, alterum\nin adulterio, tertium in parricidio, ex quo respersus\nsum fili morientis sanguine, ex quo relictus sum solus,\norbus, senex, odi meos. Hic color illius uiribus\nadprobandus est; quanta enim ui opus est, ut\n aliquis accusando se miserabilem faciat?\n",
                "16":" ALBVCIVS\nomnes colores miscuit et, ut hoc liberum esset,\npatronum patri dedit nec uoluit narrare. a propositione\ncoepit: alimenta pater a filio petiit; deinde\ncum ad defendendum uenit quod scripsit duplam se\ndaturum, si manus praecidissent, primum Latroniano\n \ncolore usus est: hoc, inquit, respondeo: nescit quid\nfecerit, in insaniam malis actus est. Hic\nphilosophumenon locum introduxit, quomodo animi\nmagnis calamitatibus euerterentur; deinde anthypophoran\nsumpsit: mentiris; ille uero iratus fuit.\nCogis, inquit, me dicere iratum tibi merito fuisse.\nExsecutus est omnia; hoc illi inter cetera obiecit,\nquod occupare arcem fratrem suum ignorasset, aut\ndissimulasset; uoluit ita tyrannicidio quoque eius\ncommendationem detrahere. deinde ad illum colorem\nrediit Cestianum: “sed puto illum consilio fecisse\nquae fecit. quid ergo? quid iste tamen dicit? quare\nscripsisse? nihil dicit; flet, mori uult, sed non fame.” In hac declamatione ALBVCIVS hanc sententiam dixit \n",
                "17":"\ndubiam inter admirantes et deridentes: panem quem\ncani das, patri non das? GLYCON egregie dixit:\n e)leh/sate au)to\\n, o(\\s kinduneu/ei pate/ra qre/yai .\nGARGONIVS fuit Buteonis auditor, postea scolae\nquoque successor, uocis obtusae sed pugnacissimae, cui\nBaros scurra rem uenustissimam dixit: centum\nraucorum uocem habes. Hic putauit se uarium\ncolorem excogitasse pro patre: ego, inquit, dictaui: “duplam dabo, si manus non praecideritis.” librario\nuna syllaba excidit “non” et scripsit “si praecideritis.” digna res quae uoce illa diceretur. ARTEMON\n \ndixit: filo/tekne pa/ter, kai\\ soi\\ timwrei=n a)poknei=\nti/s ; ADAEVS dixit: ei)/domen taxu/ploun ska/fos. kai/\nTIS tw=n nautw=n e)n tou/tw| tw=| ska/fei path/r e)stin ;\nNICETES dixit: dipla= dw/sw, a)\\n a)pokrou/shte ta\\s\nxei)ras. e)zh/toun oi( peiratai/: mh/ ti e)tura/nnhsas ;"
            },
            "8":{
                "0":"\nPORCI LATRONIS. Miserrimus pater iam non\nuiderem filium, nisi abdicarem. fortis plus quam legi\naut patriae sat est tertio mihi non rediit, sed\nrelatus est. quod patriae superest, patri uindico.\nFugit me filius et quidem ad hostem. Quousque\npauidus praeliorum nuntios expectabo? fili, mihi\nuacationem peto. CESTI PII. Abdico filium ut\nhabeam. Non minus uacatio mea reipublicae profuit\nquam militia: duxi uxorem. Sic descendit in\nnarrationem. tertio audiui uelut denuntiantes deos,\nfaceret adulescens iam felicitatis suae finem. ego\n \naduocationem in unam pugnam petii: accidat,\ninquam, quidquid timeo, si illum amplius in aciem\ndimisero; cum diis pactus sum. “Non timeo,” inquit.\nhoc est cur timeam. Obicitur mihi quod me filius\noderit. ARELLI FVSCI patris. 0 me filio pugnante\niam lassum!\n",
                "1":"Magna omina sunt: nihil hoc putas,\nquod uiri fortis pater timeat? Miserum me: iam\nhosti nimis notus es, iam pro te nescio quid etiam\nlex timet. miraris si quod legi satis est, patri nimis\nest ? “Numquid luxuriam,” inquit, “obicis?” ego\nuero te etiam hortari possum in uoluptates.\nquousque duro castrorum iacebis cubiculo?\nquousque somnum classico rumpes? quousque cruentus\nuiues? simus hilares: trium uictoriarum uota soluenda\nsunt. tot acies sustinuisti, tot uulnera;\npossum cum republica queri: sero dimitteris. Subinde\naudio te dicentem: “malo gloriam quam uitam;” hoc ergo me exanimat, quod mori tibi tam facile\nest. Denique uno quiesce bello. Pompei SILONIS.\n",
                "2":"\nCausa mihi abdicandi est, ne sine filio uiuam,\nquem iamdiu non uiderem, nisi abdicarem. Abdicatio\nmea in potestate abdicati est. Romani Hisponis.\nQuid fatigante felicitatem molestius est? quid expectas\ndonec castris eiciaris? MENTONIS. Erubescit respublica\ntam cicatricoso milite uti. Non oportet\n \ntantam uirtutem sine successore concidere: ducenda\nuxor est; sed iam nunc te admoneo, ne unum tollas.\nCornelii Hispani. Non ante te retinere coepi quam\ndimisit respublica. Nullum iam tibi uulnus nisi per\ncicatricem inprimi potest. adhuc diutius fuisti cum\nhoste quam apud patrem: domi tantum sanatus es.\nIVNII OTHONIS patris. Optimus uirtutis finis est,\nantequam deficias desinere.\n",
                "3":" Ex altera parte Ter fortiter certe \npugnare abdicatis licet. ALBVCI SILI. Quis hic\nsubitus insonuit tumultus? numquid imperator uocat?\nuenio. Plurimum in prima acie laboraui. Pudet\nme: ter uicti militant. PVBLI Asprenatis.\nQuousque, inquit, periclitaberis? Bene habet, iudices:\npater me putat dignum esse qui saluus sim.\nSenator post sexagesimum et quintum annum in curiam\nuenire non cogitur: num uetatur? praetorio licet\npraetexta toga uti festis aut sollemnibus diebus:\nnumquid necesse est? Quidquid aut praemii aut\nhonoris nomine datur, in utramque partem licet;\nalioqui desinit praemium esse, cui necessitas\niniungitur. Pareo illi patri qui gloria nos inmortales fieri\ndicebas, qui ex acie redeuntis uulnera osculabaris.\n",
                "4":" ad haec noua et diuersa imperia subito me\ncircumagi putas posse ? non ita est. ille in nos\ndominatur affectus qui animum primus intrauit. luxuria,\n \nauaritia, desidia, inpudicitia, timor non dediscuntur,\net cotidie omnia haec aut castigantur aut\npuniuntur: tam etiam uitiorum tenaces sumus. Crede mihi,\npater: non sum mei iuris, cum ille praelii clamor\nexortus est: inuadere hostes iubet, obstantis cuneos\ngladiis diducere; hic impetus, hic ardor animi\ndomum tuam trinis hostium spoliis adornauit, huic\nsupplicationes illas debes, propter hunc me etiam\ncum abdicas diligis. Non animus nunc, non mihi\nlingua constat; m alieno opere conprehensus sum;\ntoga ipsa umeris non sedet.\n",
                "5":"ad obsidendum\nhostem, ad occupandum castris locum, ad\nintercipiendos hostium commeatus ire iusseris: otium\nimperas animo non otioso. Quotienscumque tumultus\naliquis exortus est, in me omnium ciuium\ndiriguntur oculi, meas spectant manus; et adhuc —\nuerum dicendum est — nihil patria debet mihi:\nnumquam pugnaui nisi coactus. Credisne quicquam\nreferre ubi simus, quem uitae cursum agamus?\neadem pericula nos ubique circumstant et totidem\nad mortem uiae sunt. interdum continuatus labor\nfirmiores facit: saepe quod corroborauerat, desidia\nconsumpsit. MARVLLI. Sine me aliquod meritum in\npatriam conferre: adhuc militia mea legis munus\n \nest. Pugnabo et abdicatus, nec uerebor ne inutilis\nsit opera mea patriae. et Athenienses abdicato\nuicerunt duce. quantum inter me et illum interest?\n",
                "6":" ille abdicationem uirtute deleuit, ego merui.\nDivisio. Prima quaestio illa ab omnibus facta\nest uulgaris: an filius ob id quod sui iuris sit\nabdicari possit; deinde: an debeat. haec tota\ntractationis est. Graeci illam quaestionem primam solent\ntemptare, quam Romanae aures non ierunt: an uir\nfortis abdicari possit. non uideo autem quid\nadlaturi sint, quare non possit. nam quod et uir\nfortis est et totiens et uir fortis est non plus iuris\nilli adfert, sed plus commendationis.\n",
                "7":" Colorem a parte patris quidam duriorem\nfecerunt; uoluerunt enim uideri inuisum filio patrem:\nitaque illum malle cum hostibus uiuere quam cum\npatre. Paene omnes: esse adulescentem insatiabilem\ngloriae, et propter id ipsum patri et moderandum\net continendum. Quidam ex toto ad patris\nindulgentiam refugerunt et non disputauerunt hoc modo,\nquo SILO POMPEIVS disputauit, qui sic diuisit, ut\ndiceret: etiamsi patrem non haberes, desinere\ndebebas; quia patrem habes, desinere debes, quia pater\n uetat;\n",
                "8":" aut illo modo quo GALLIO, qui sic diuisit\nhanc partem: hoc impero reipublicae causa , tua\ncausa, mea causa. sequentia duo uidetis\nquemadmodum potuerit implere: illud, reipublicae causa se\nimperasse sic tractauit: primum, ut pluribus\n \niuuenibus pateat ad uirtutem aditus, non debere omnium\noccasionem fortiter faciendi ab uno occupari. deinde\nexpedire reipublicae, non uideri ex uno pendere;\nfuturum ut animi ei hostium crescerent et suorum\nfrangerentur, si casu ter fortis occidisset. ad\nultimum, utile esse reipublicae ter fortem seruari, ut\nsit qui ostendatur iuuentuti; iam illum magis posse\nornamentum esse quam praesidium. Illum sensum\nueterem: “iam pro uiro forti nescio quid etiam lex\ntimet,” hoc loco Gallio posuit: “haec quoque,” inquit, “ter uiro forti aut diffidit aut consulit.” ",
                "9":"Ne\nillam quidem secuti sunt tractationem qua usus est\nBLANDVS, qui dixit: militia tibi superuacua est,\ninuidiosa est, periculosa est. superuacua est, quia non\ncogeris, immo uerecundia uetaris. gloriae causa\naliquis militat: consecutus es gloriam; uacationis\ncausa: consecutus es; praemii causa : tria domi\npraemia sunt; et sic transiit, ut diceret inuidiosum\nesse unum hominem toties optare omnibus honores\nintercipere; quam periculosa res esset inuidia, quam\nmagnos uiros oppressisset. hic exempla.\nPericulosam esse militiam, eodem loco collegit, quo ceteri;\nillud unum noui adiecit de lege, non posse iam\nillum fortiter facere, quia omnes illum hostes peterent: “uidelicet ideo lex ter fortem dimisit; scit illum\niam obseruari ab hoste.” ",
                "10":"His ergo omissis illi, qui\namantem patrem induxerunt, hoc genere egerunt:\n “non possum pati, non possum desiderium tui\nsustinere.” Hoc loco AESCHINES ex nouis\ndeclamatoribus cum diceret: non me gloria cupidiorem tui\nfecit, non omnibus admiranda uirtus; confitebor,\ninquit, adfectus patris quos ut quisque uolet\ninterpretetur: ou(/tws a)\\n kai\\ a)/timon e)fi/loun . uidebatur\nhic dum indulgentiam exprimit non seruasse\ndignitatem patris. Placebat autem Latroni potius\nratione retinere patrem quam adfectu, cum in ratione\n habeat aliquem locum et adfectus.\n",
                "11":" Asprenas\ncolorem secutus est longe alium; dixit enim, se non\nnegare reipublicae uiri fortis operas, sed ad\nnecessarios casus reseruare. si magnum aliquod bellum\ninciderit, tunc et ueteranos uocari ad arma. et illa\nsententia eius hoc loco ualde laudata est: “nunc illi\nmilitent quibus necesse est; tu militabis, si erit\nnecesse.” Sic uenisse populum Romanum ad Scipionem\nAemilianum, cum maius bellum Numantianum\napparuisset quam quod sustinere alii duces possent;\nmagnum interuallum inter Carthaginem et\nNumantiam Scipioni datum. sic ad Pompeium, cum piratae\nmaria clausissent. magna praesidia non esse\nconsumenda. Hoc loco Asprenas de lege dixit et\nipse sententiam: uidelicet ad hos casus lex ter fortem\n seposuit.\n",
                "12":" A parte filii colorem induxerunt\nquidam, ut illum cupidum gloriae et bellicosum\nfacerent. NICETES quidem hoc usus est uerbo: parasth/somen\nau)to\\n toi=s dikastai=s a)reima/nion , et sic\negit, ut quereretur quod cessarent manus suae, quod\n \ninermes essent. Latroni non placebat hic color:\nmalebat adulescentem iudicio quam morbo militare.\nhoc est, inquit, quod pater efficaciter dicat,\ndetrahere illum operibus suis gloriam, temerarium,\nsanguinarium, quem nec pater possit retinere nec\nlex dimittere.\n",
                "13":"Quidam pacti sunt cum patre,\ntamquam Mento qui dixit, semel tantum militare se\nuelle, ut aliquid uideretur reipublicae supra legem\npraestitisse. Quidam perpetuam denuntiauerunt\nmiltiam: quamdiu uires fuissent, non defuturum\nreipublicae uirum fortem. non probabat hunc\ncolorem Latro; negabat patri abscidendam spem filii\nin perpetuum. VIBIVS RVFVS hoc colore egit quo\nMento, sed illud adiecit: peruenire ad se uoces inuidentium\nillas: “numquid amplius pugnauit quam\ndum necesse illi fuit?” quidam hoc quoque\ncompositum et simulatum inter nos putauerunt, ut ego\nmilitare uellem, tu uetares.\n",
                "14":"Latro uehementer egit\na parte patris et adiecit: abdicato quoque non permittam\nexire, iniciam manus, tenebo, nouissime ante\nlimen exeuntis cadauer hoc sternam: ut ad hostem\nperuenias, patrem calca. Putabat PLANCVS,\nsummus amator Latronis, hunc sensum a Latrone\nfortius dictum, a LESBOCLE Graeco tenerius, qui dixit:\n† sic kei/somai w(s tei=xos: ta/fron u(pe/rbhqi kai\\\npate/ra . FVSCVS ARELLIVS religione patrem\ninduxit et ominibus territum; aiebat praeceptorem\nsuum in hac controuersia describentem pericula\nfuturi proelii ab hoc Homeri uersu incepisse: *daimo/nie , \n \n fqi/sei se to\\ so\\n me/nos . GLYCON dixit: o)/yesqe\npw=s qana/tou katafronw= tou/tou patri/di . DIOCLES\nCARYSTIVS dixit: a)\\n e)pitu/xh|s, mi/an prosqh/seis\na)ristei/an: a)\\n d' a)potu/xh|s, trei=s a)ristei/as a)pole/seis .\n",
                "15":"\nGLYCON dixit: ou)x e)/stin eu)kanonisto\\n u(po\\ \n klai/ontos prope/mpesqai . AESCHINES, non ille\norator — tunc enim non declamandi studium erat —\nsed hic ex declamatoribus nouis dixit, cum\ndenuntiaret filio periculum et praesagiis tangi se diceret:\n e)/stin h( patro/s pou yuxh\\ mantikw/taton . DIOCLES\nCARYSTIVS dixit sententiam quae non in\ndeclamatione tantum posset placere., sed etiam in solidiore\naliquo scripti genere, cum de fortunae uarietate\nlocum diceret: mi/a ga/r e)stin pro\\s tu/xhn a)sfa/leia\nto\\ mh\\ polla/kis au)th\\n peira=sai . DORION dixit rem\npaulo quidem elatiorem quam pressa et ciuilis\noratio recipit, sed qua egregie attonitos patris adfectus\nexprimeret: ti/s e)piqumi/a, te/knon, h(|magme/na piei=n,\nh(|magme/na fagei=n; fobou=mai mh/ pou para/tacis, mh/\n \npou desmo\\s, mh/ pou paraskeuh/. fobou=mai peri\\ th=s\noi)koume/nhs. ti/, te/knon, e)ruqria=|s ;"
            }
        },
        "1":{
            "0":{
                "0":" Cum repeterem quos umquam bene declamantes\naudissem, occurrit mihi inter alios Fabianus\nphilosophus, qui adulescens admodum tantae opinionis in\ndeclamando quantae postea in disputando fuit.\nExercebatur aput Arellium Fuscum cuius genus dicendi\nimitatus plus deinde laboris impendit ut\nsimilitudinem eius effugeret, quam impenderat ut exprimeret.\nErat explicatio Fusci Arelli splendida quidem sed\noperosa et implicata, cultus nimis adquisitus,\nconpositio uerborum mollior quam ut illam tam sanctis\nfortibusque praeceptis praeparans se animus pati\nposset; summa inaequalitas orationis, quae modo\nexilis erat, modo nimia licentia uaga et effusa:\nprincipia, argumenta, narrationes aride dicebantur,\nin descriptionibus extra legem omnibus uerbis, \ndummodo niterent, permissa libertas; nihil acre,\nnihil solidum, nihil horridum; splendida oratio et\n magis lasciua quam laeta.\n",
                "1":" Ab hac cito se Fabianus\n \nseparauit et luxuriam quidem cum uoluit abiecit,\nobscuritatem non potuit euadere; haec illum usque\nin philosophiam prosecuta est. saepe minus quam\naudienti satis est eloquitur, et in summa eius ac\nsimplicissima facultate dicendi antiquorum tamen\nuitiorum remanent uestigia. quaedam tam subito\ndesinunt, ut non breuia sint, sed abrupta. Dicebat\nautem Fabianus fere dulces sententias et quotiens\ninciderat aliqua materia quae conuitium seculi reciperet,\ninspirabat magno magis quam acri animo.\nDeerat illi oratorium robur et ille pugnatorius\nmucro, splendor uero uelut uoluntarius non elaboratae\norationi aderat. Vultus dicentis lenis et pro\ntranquillitate morum remissus; uocis nulla contentio,\nnulla corporis adseueratio, cum uerba uelut iniussa\nfluerent. Iam uidelicet conpositus et pacatus\nanimus, cum ueros conpressisset affectus et iram\ndoloremque procul expulisset, parum bene imitari\npoterat quae effugerat.\n",
                "2":"suasoriis aptior erat; locorum\nhabitus fluminumque decursus et urbium situs\nmoresque populorum nemo descripsit abundantius.\nnumquam inopia uerbi substitit, sed uelocissimo ac\nfacillimo cursu omnes res beata circumfluebat oratio.\nHaec eo libentius, Mela, fili carissime, refero, quia\nuideo animum tuum a ciuilibus officiis abhorrentem\net ab omni ambitu auersum hoc unum\nconcupiscentem, nihil concupiscere. ut eloquentiae tantum \nstudeas: facilis ab hac in omnes artes discursus\nest; instruit etiam quos non sibi exercet. nec est\nquod insidias tibi putes fieri, quasi id agam, ut te\nbene cedentis studii fauor teneat. Ego uero non\nsum bonae mentis impedimentum: perge quo\ninclinat animus et paterno contentus ordine subduc\n \nfortunae magnam tui partem.\n",
                "3":" Erat quidem tibi\nmaius ingenium quam fratribus tuis, omnium\nbonarum artium capacissimum: est et hoc ipsum\nmelioris ingenii pignus, non corrumpi bonitate eius,\nut illo male utaris. sed quoniam fratribus tuis\nambitiosa curae sunt, foroque se et honoribus\nparant, in quibus ipsa quae sperantur timenda sunt,\nego quoque eius alioqui processus auidus et\nhortator laudatorque uel periculosae dum honestae\nmodo industriae duobus filiis nauigantibus te in\nportu retineo. Sed proderit tibi in illa quae tota\nmente agitas declamandi exercitatio, sicut Fabiano\nprofuit: qui ut aliquando Sextium audiret,\nnihilominus declamitabat et tam diligenter, ut putares\nillum illi studio parari, non per illud alteri praeparari.\n",
                "4":" Habuit et Blandum rhetorem praeceptorem\nqui primus eques Romanus Romae docuit: ante\nillum intra libertinos praeceptores pulcherrimae\ndisciplinae continebantur, et minime probabili more\nturpe erat docere quod honestum erat discere. nam\nprimus omnium Latinus rhetor Romae fuit puero\nCicerone Plotius. Aput Blandum diutius quam aput\nFuscum Arellium studuit, sed cum iam transfugisset,\neo tempore quo eloquentiae studebat non\neloquentiae causa. Scio futurum, ut auditis eius sententiis\ncupiatis multas audire. sed nec ille diu\ndeclamationibus uacauit et ego tanto minorem natu quam\nipse eram audiebam quotiens inciderat, non\nquotiens uolueram. in hunc ergo libellum quaecumque\nab illo dicta teneo conferam."
            },
            "1":{
                "0":"\nHancne meam esse\nfortunam? eodem tempore et abdicor et adoptor. Ista\nuidelicet domus adulescentem me non capit, quae\nte senem fecit. Quietiora tempora pauperes\nhabuimus; bella ciuilia aurato Capitolio gessimus. Diuitias\nputas aurum et argentum, ludibria fortunae,\nquae interim cum ipsis dominis ueneunt? denuntio\ntibi, diues: etiamsi uenero dabo operam, quod in\ntua domo facillimum est, ut abdicer. Etiamsi multa\ncontra expectationem accidunt, numquam tamen futurum\nputaui, ut aut pater meus liberos odisset aut\ndiues concupisceret. Non desidero patrimonium:\nfragilis et caduca felicitas est, et omnis blandientis\nfortunae speciosus cum periculo nitor: et sine causa\nsaepe fouit et sine ratione destituit. Vidi ego magni\nexercitus ducem sine comite fugientem; uidi\nambitiosa turba clientium limina deserta sub\ndomino sectore uenalia. nam quid ex summis opibus\nad egestatem deuolutos loquar? multa tibi\nsuccurrent exempla, etiamsi in una domo quaeras.\n",
                "1":"RVFI\nVibii. Habendos esse liberos is quoque iudicat, qui\nnon libentissime habet. Ego illos in friuola\ninuitaui nostra: qui illis meam promisi domum, suam\neripiam? Quid faciam? si paruero abdicabor, si\n \nnon paruero abdicabor. Patrem amo: haec est\ncontumacia mea. diues filium non habet: me\ndabis? diues reduxerit suos: me recipies? ita non\n adoptari sed commodari recuso.\n",
                "2":" CESTI PII. Accipe\nuitae meae testem, quod magni aestimas, diuitem\ncui placere difficile est. Vultis scire, quare patrem\nnon relinquam? quia genuit me, quia educauit, quia\nabdicauit. Diu dubitaui ille amicum temptaret, an\nhic filium. “Abdico,” inquit. hoc pater uerus?\nquid ab eo qui adoptabit sperare possum?\nNarratio CESTI PII. Diues sustulit unum filium: non\nfuit contentus; quid enim erat diuiti unus? tres\nsustulit; poterat unum in adoptionem dare:\nabdicauit unum, alterum, tertium. iam nihil diuiti putatis\n superesse ? quartum abdicat.\n",
                "3":" ARELLI FVSCI\npatris. Quisquis es auarus pecuniae custos\nimmensique cultor soli: cum multa quaesieris, poterisne\nomnibus frui? Filium quaeris: ecce turba iuuenum\nsine patre. Impera quod uis: nauigabo, militabo,\ndummodo ubicunque fuero tuus sim. Nos pauperes\nsumus, qui habemus quod diuites rogent? unde\ntalem patrem? non irasceris, nisi ut ames. Quid\nporro? ista patrimonia in quae male insani ruitis,\ngaudia dominorum an onera sunt? mille\ncorruentium inter diuitias suas exempla referebas et inter\n \nilla ponebas et diuitis domum. Merito abdicasti, an\ninmerito? si inmerito abdicasti, odi patrem tot\neicientem innocentes: si merito, odi domum tot\nfacientem nocentes. Aliquid in domo locupleti non\nagendum agam. quae apud nos frugalitas est apud\nillos humilitas est. Petis iterum potius filios quam\nrecipis.\n",
                "4":" Colit etiamnunc in Capitolio casam uictor\nomnium gentium populus cuius tantam felicitatem\nnemo miratur; merito potens est: nempe ab eius\norigine est qui non reliquit patrem. Egredientem\nte certe domum redeuntemque comitabor nec nisi\nin limine deseram: ero in publico filius. Amo aeque\npauperiem quam patrem: utrique consueui. non\npossum agere in domo diuitis filium. Si carum tibi\nseruum uenderes, quaereres numquid saeuus emptor\nesset. Vnam mehercule horam qua tibi irato\nsatisfaciam ter pluris omni patrimonio puto. hoc\nsolum omnium quod sic me amittere cupis, satis\namare non possum. Quid faciam adoptatus? loquar\nde filiis eius bene?\n",
                "5":"de abdicatione? Ego in domum\nuestram intrabo, tamquam ego uos eiecerim? ego\nornamenta uestra occupabo, ut me si illic quid\ncommisero, nec uester nec meus recipiat pater? Quid est\nquod aut negandum mihi aut excusandum sit? non insanissimum\ndispendiorum malum, non erubescendos\n \namores neque luxuriantem habitum neque potatus\nobicis filio. haec si non potes, aliqua saltem ex\ncommentariis amici tui describe: madentem\nunguentis externis, conuulneratum libidinibus, incedentem,\nut feminis placeat, femina mollius et cetera quae\n morbi, non iudicis sunt.\n",
                "6":" Abdicatio loquax est: quam\nte, paupertas, amo, si beneficio tuo innocens sum!\naccusatorem non habeo; immo, me miserum, etiam\nlaudatorem habeo, et eum cui non omnes placent:\nhoc enim malo dicere quam cui omnes non placent.\nNon tibi per multos fulta liberos domus\nest neque turba lateri circumerrat nec multus intra\nlimen heres est nec post me aliquem retineas.\nquamquam ne sic quidem debuisti dare, quom deos\ncum uotis patris uidisses certantis. etenim tutior\naduersus fortunam est cui aliquid post damnum\nsuperest, et habemus exemplum, posse aliquem tres\nfilios perdere. Ille Croesus inter reges\nopulentissimus, memento, pos terga uinctis manibus ductus\nest. Tu, Crasse, post euestigata illa fugitiuorum\narma urbis Romanae diuitissimus, quid nunc? apud\n Parthos eges sepulcro quoque.\n",
                "7":" † dicta praetereo\nmilia corruentium inter diuitias suas exemplorum:\nnon refero quoties in iis istam posueritis domum\n \nmeliores perdentem diuitiis suis liberos? Hoc\nscio nostros fugisse maiores, hoc illum Aelium\nTuberonem cuius paupertas uirtus fuit, hoc\nFabricium Samnitium non accipientem munera, hoc\nceteros patres nostros, quos apud aratra ipsa minantes\npecora sua circumsteterunt lictores. Surgite,\nsurgite, miserrimi iuuenes, et meum rogando patrem\nuestrum rogare discite.\n",
                "8":"Blandi. Tres genuit,\nquattuor abdicat. “Abdico,” inquit. apparet unde uenias.\nGalli Vibii. Si quis me audit adoptari, iam putat\nabdicatum; si quis me audit abdicari, iam putat\nadoptatum. quare respondeo: ne auferam patri\nfilium, filiis patrem. Nec tam uicino exemplo\nemendaris? qui abdicat suos, quaerit alienos. Nulla certa\nfelicitas est: paulo ante ego diuitis filiis inuidebam,\nmodo illi mihi. Laudat me pater cum abdicet,\nlaudo ego patrem cum abdicer; haec una inter nos\ndisputatio est: iste me dignum putat beato patre,\nego me meo.\n",
                "9":"FABIANI PAPIRII. Ecce instructi\nexercitus saepe ciuium cognatorumque conserturi\n praelium manus constiterunt et colles equis\nuirisque complentur et subinde omnis regio\ntrucidatorum corporibus consternitur; in illa tum\nmultitudine cadauerum uel spoliantium sic quaesierit\naliquis: quae causa hominem aduersus hominem\nin facinus coegit? — nam neque feris inter se\n \nbella sunt, nec si forent, eadem hominem deceant,\nplacidum proximumque diuino genus — quae tanta\nuos fert ira, cum una stirps idemque sanguis sitis,\n",
                "10":" quaeue furiae in mutuum sanguinem egere? quod\ntantum malum illi generi fato uel forte iniunctum?\nan ut conuiuia populis instruantur et tecta auro\nfulgeant, parricidium tanti fuit? magna enimuero\nlautia sunt, propter quae mensam et lacunaria sua\n parricidae potius quam lucem innocentes intueri\nmaluerint. an ne quid uentri negetur libidinique,\norbis seruitium expetendum est? in quid tandem\nsic pestiferae istae diuitiae expetuntur, si ne in hoc\nquidem, ut liberis relinquantur? quid tandem est\nquod non diuitiae corruperint? primum si inde\nincipere uelis aedes ipsas, quas in tantum extruxere,\nut cum domus ad usum ac munimentum paratae\nsint nunc periculo, non praesidio: tanta altitudo\naedificiorum est tantaeque uiarum angustiae, ut\nneque aduersus ignem praesidium, nec ex ruinis ullam\n in partem effugium sit.\n",
                "11":" ad delicias dementis\nluxuriae lapis omnis eruitur, caeduntur ubi que\ngentium siluae; aeris ferrique usus, iam auri quoque in\nextruendis et decorandis domibus; nempe ut anxii et\ninterdiu et nocte ruinam ignemque metuant, qui\nsiue tectis iniectus est siue fortuitus, laquearia et\n \ntablina illa urbium excidia sunt: quippe non\ndefendunt sua sed in communi periculo adprehendunt,\n† hostesque aliena, et in suis dominia\nualidiora ceduntur alia, ipsique cum maxume flagrant\nspolium ex alienis ruinis ferunt. In hos ergo\nexitus uarius ille secatur lapis et tenui fronte parietem\ntegit, † quam umetis seuere? in hoc pauimentum\ntesselatum et infusum tectis aurum?\n",
                "12":"0 pauperies,\nquam ignotum bonum es! Quin etiam montes siluasque\nin domibus marcidis et in umbra fumoque\nuiridia aut maria amnesque imitantur. uix possum\ncredere quemquam eorum uidisse siluas patentisque\n† eamme campos, quos rapidus amnis ex praecipitio\nuel cum per plana infusus est placidus interfluit;\nnon maria umquam ex colle uidisse lata aut\nhiberna, cum uentis penitus agitata sunt. quis enim\ntam prauis oblectare animum imitamentis possit, si\n \nuera cognouerit? Videlicet ut infantibus quae tangi\nconprehendique manibus aut sinu possunt nam\nmagna non capit exigua mens; ex hoc littoribus\nquoque moles inuehuntur congestisque in alto terris\nexaggerant sinus. alii fossis inducunt mare: adeo\nnullis gaudere ueris sciunt, sed aduersum naturam\naliena loco, aut terra aut mare mutata, aegris\noblectamento sunt. et miraberis si fastidio rerum\nnaturae laborantibus iam ne liberi quidem nisi alieni\n placent?\n",
                "13":" Hispani CORNELI. Solus omnium abdicor,\nquia me meus pater diligit, alienus adpetit. Quid\nmihi obicit? meretricis amo? aes alienum feci? dic,\ndiues audiat. “Diuitem,” inquit, “esse te uolo.” O me\nabdicandum, si talem patrem relinquo! Laudabat\nmihi pater paupertatem, narrabat diuitum\nincommoda, aiebat multos diuites accusatos; ego certe\nmemini abdicatos. “Abdico” non est patris mei uerbum.\n",
                "14":" Triarii. Quare abdicas? numquid dies\nnoctesque inpendo turpibus conuiuiis? plurimum uiuo in\nlupanari? si nescis quae crimina obiciantur, ab\namico disce. Si omnes mali sunt, quid isto patre\n miserius? si boni, quid isto patre cruentius?\nRomani Hisponis. In hanc ego domum ibo, in qua\naut totiens insanitur a patre, aut totiens peccatur\nin patrem? Cum prodiero repente diues, dicent\nomnes: quis est iste quem magna fortuna non\n \ndecet? Haec est diuitis quarta abdicatio. SILONIS\nPompei.\n",
                "15":"Quantumcumque est, satis mihi est; unicus\nsum. Fortiter fortunam meam feram; hoc non mihi\nprimum accidit. unicus sum filius et iam abdicor.\nQuid uideri me uelis, nescio: innocentem? sed abdicor;\nnocentem? sed adoptor. utcumque tamen\nabdicatio tolerabilior est: unum abdicat, adoptio\ntres abdicatura est. Non potest mihi dici quod\nceteris abdicatis: “in tua potestate fuit; si paruisses\npatri, non perdidisses patrem;” etiamsi non\nabdicarer, perditurus fui.\n",
                "16":"Pars altera. Latronis Porci. Si nescirem quid\nmali esset pauperies, nunc intellegerem:\nabdicationem filius meus non timet. Fabriciorum imagines\n15Metellis patuerunt; Aemiliorum et Scipionum\nfamilias adoptio miscuit; etiam abolita seculis nomina\nper successores nouos fulgent. sic illa patriciorum\nnobilitas fundamentis urbis † habet usque in haec\ntempora constitit. Adoptio fortunae remedium est.\nNon ignoro ego quorum inopia per otium in\nangulis in diuitiarum conuictos strepit accusatosque\ninsequitur neque quiescere sinit. sed nulla\nmateria in rebus humanis uirtutes clarius ostendit:\ncensus senatorium gradum ascendit, census equitem\nRomanum a plebe discernit, census in castris \n \nordinem promouet, census iudices in foro legit. Non\npersuasi tibi? i ergo ad illos quos mauis sequi\n quam reducere. FVSCI ARELLI patris.\n",
                "17":" Facilius\npossum paupertatem laudare quam ferre. Quid mihi\nPhocionem loqueris, quid Aristiden? tunc\npaupertas erat seculi. Quid loqueris Fabricios, quid\nCoruncanios? pompae ista exempla, fictiles ubi fuerunt\ndii. facile est, ubi non noueris diuitias, esse\npauperem. Quod uos liberis uestris optatis, ego meo\nimpero.\n",
                "18":" Divisio. Non puto uos quaerere, quomodo haec\ncontrouersia diuisa sit, cum habeat negotii nihil;\nFVSCVS tamen sic diuisit: dico licuisse illi adoptare;\ndico licuisse mihi recusare adoptionem; dico, ut non\nlicuerit, recte tamen recusasse: et quod iure fit\nuerum est et quod sine iure quod quidem rationem\nhabeat recte fit. Cum de iure diceret, dixit: “sub\narbitrio,” inquit, “patris es.” Si in hoc subicior patri,\nquia pius sum, in hoc sine dubio, ut pius sim; et\nad manum argumentum est: nempe abdicanti\nrespondeo. quid itaque ei respondeo? scilicet id ago\nne desinam filius esse; atque idem ago, cum\nrespondeo emancipanti. quid enim ad amittendum\npatrem interest, utrum eiciar an transferar ? Si non\nlicet recusare, quaero: cur potius abdicas me quam\n \ntradis? Cum de officio diceret, in haec diuisit: dico\nnon fuisse dandum sine magna causa filium in\nadoptionem; dico multo minus a te; dico minime\nilli.\n",
                "19":"SILO POMPEIVS sic diuisit: coepit a uetere et\nexplosa quaestione, an in omnia patri parendum\nsit; etiamsi in omnia, an ibi tamen non sit\nparendum, quo efficitur, ne pater sit; deinde quaesiit, an\ninuitus filius dari in adoptionem possit: si non\npotest, non ob id abdicari potest, quod arbitrio usus\nest: tamen ut possit, non cum contra uoluntatem\npatris, set cum male arbitrio suo utitur. hic subiecit,\nan hic bene usus sit. Deinde officii partem\ntractauit et ita diuisit: turpem esse adoptionem, inutilem\nesse, periculosam esse. Cum diceret turpem, dixit:\naliena bona inuadere et trium filiorum subsessorem\nesse et liberis spem reconciliationis paternae\neripere quam inhumanum est! Cum inutilem diceret,\ndixit patri inutilem esse, adoptanti inutilem esse,\n sibi inutilem esse . Cum patri inutilem diceret,\ntractauit quam graue esset filio carere unico, quanto\ngrauius eo quem alius concupisceret, et cum diceret\ndiuitem ipsum quoque qui tot haberet solacia filium\nquaerere, dixit: tibi non erit facile adoptare. Cum\ninutilem adoptio nem diuiti diceret, sic tractauit:\n \n",
                "20":" futurum ut ad suos rediret, si non adoptasset. hoc\nloco belle uidebatur dixisse: si animum patris\nintellegis, dat tibi notam reconciliandi suos: negat se\nsolitudinem pati posse. Cum inutilem esse sibi\ndiceret, paupertatem laudauit, in diuitias inuectus est;\ndixit se posse diuitiis corrumpi, quibus corrumpi\npossent et exercitus. Cum in diuitias inueheretur,\ndixit: aiunt multa uitia diuites habere istos, set hoc\ngrauissimum: suos non amant. nec est quod\nquisquam se putet satis firmum ad repellenda uitia:\ncontactu ipso nocent transeunti. timeo ne peccare\ndiscam. ecce tu quam cito abdicare didicisti! Dixit\nfuturum ut diuiti displiceret propius inspectus;\nipsum amorem paupertatis ab illis fastidiri; dixit\nfuturum ut abdicaretur, si adoptanti displicuerit:\nego nec meo placeo. Adiecit et periculosam sibi\nfuturam adoptionem in domo suos dominos\ndesiderante, et tota familia expellere insitiuum heredem\n cupiente:\n",
                "21":" Latro ultimam quaestionem posuit\nquam fere solebat: etiamsi non recte fecit quod\nadoptari a diuite noluit, an tamen si id bono\naduersus patrem animo fecit an ignoscendum sit;\ndeinde an bono aduersus patrem animo fecerit. In\nhac quaestione bona pars adulescentis est patrem\namantis et opibus praeferentis; Latro tamen\nnegabat patrem daturum manus bono aduersus se\n \nanimo factum, sed consensum filiorum aduersus patrem\ndicturum.\n",
                "22":"† tacitam nescio quam BROCCO\ncuidam non malo rhetori uisum erat, qui dixerat\nadulescentem uideri sibi habere capitalia quaedam\nuitia; male de se existimare eum qui ire ad\niudicem strictum innocentiae nollet. ARGENTARIVS\nomnes priores transiit partes, statim ad hoc uenit:\ndebueritne patri parere an non debuerit; et in\nfiguram contulit declamationem. “uolo, inquit, aliquis\nfilium abdicet, qui petiit a patre paupere, ut in\nadoptionem diuiti daretur; quam bonam, inquit,\ncausam pater habebit! dicet hic.” deinde sic transiit,\ncum declamasset eam controuersiam quae posita\nnon erat: “si ille filius malam causam haberet, ego\nbonam habeo.” ",
                "23":" contulit suam causam cum illo.\nDe colore magis quaesitum est, an adulescens\ndebeat in diuitem aliquid dicere. quid enim faciet?\ndicet in eum qui tantum honoris illi habet et in\namicum paternum? non dicet in eum quem fugit?\net illi tamen, qui sibi abstinentiam conuitiorum\nimperauerant, non bene praestiterunt: aliquoius\nsententiae dulcedo subrepsit, cui non potuerunt\nsubsistere. aridi declamatores fidelius quos proposuerunt\ncolores tuentur: nihil enim illos sollicitat, nullum\nscema, nulla sententia. sic quae malam faciem\nhabent, saepius pudicae sunt: non animus illis deest,\n \n",
                "24":" sed corruptor . FABIANVS philosophus hoc colore\nusus est, ut diceret: etiamsi sustinerem alicui tradi,\ndiuiti nollem. et in diuitias dixit, non in diuitem:\nillas esse quae frugalitatem, quae pietatem\nexpugnassent, quae malos patres, malos filios facerent.\nGALLVS VIBIVS fuit tam magnae olim eloquentiae\nquam postea insaniae, cui hoc accidisse uni scio, ut\n in insaniam non casu incideret, sed iudicio\nperueniret; nam dum insanos imitatur, dum lenocinium\ningeni furorem putat, quod toties simulabat ad uerum\nredegit. Hic controuersiam postero die quam\n erat a Fabiano dicta declamauit;\n",
                "25":" solebat autem sic\nad locos peruenire, ut amorem descripturus paene\ncantantis modo diceret: “amorem describere uolo,” sic tamquam “bacchari uolo.” deinde describebat\net totiens coepturus repetebat: “amorem describere\nuolo.” In hac controuersia plane quod uoluit\nconsecutus est, ut diuitias nobis in odium adduceret.\nsaepe enim ingessit: “diuitias describere uolo” et\nmulta facunde explicuit, corruptius quam Fabianus,\nset dulcius. hoc unum occurrit in quo pusillum\ninest insaniae: “non me delectant ignoti seruorum\ndomino greges nec sonantia laxi ruris ergastula:\n",
                "26":" patrem gratis amo.” FVSCVS ARELLIVS et hunc\ncolorem dixit: ominibus offendor. cum primum de\nadoptione ista cogitarem, occurrerunt mihi tres\nabdicati, et audio in ista domo tres fuisse filios nec\n \nesse. timeo infelicem liberis domum. Et alias\ncausas dixit — licet enim plura abdicato dicere\npropter quae non † leget — sed nunc refero, cui\nrei quisque maxime institerit. Latro illo colore\nusus est, sodalem se tribus diuitis filiis fuisse: “semper,” inquit, “illos colui, immo adhuc colo. cum\nabdicati essent, ego illis suasi, ut tacerent et\npatrem cedendo mitigarent; dixi: cum primum\ntempestiuum putabitis, patrem uestrum rogabit meus.\necce admonent me aptissimum esse tempus. uerum\nest; non potest pater inuenire reconciliationis aptius\ntempus: diues filios quaerit.” CESTIVS illo colore:\n",
                "27":"\nquos abdicatione non potuit terrere, putat se\ncastigaturum adoptione. non ille tuum filium concupiscit:\nsuos corrigit. cum illos correctos putauerit,\nme satis minatum abdicabit. “Non faciet,” inquit.\natqui neminem adhuc habuit in quo hoc aut\nfacilius aut iustius faceret. FABIANVS hoc colore, ut\ndixi, egit: nolo diues esse. RVFVS VIBIVS hoc:\nnescio diues esse. Haec in hoc loco cum diceret\nexcepta sunt: non est quod putes omnibus diuitias\nconuenire: nihil enim nocentius nouitio diuite est.\net illud dixit: alius animose loquatur et ex contemptu\ndiuitiarum gloriam petat; ego non dico: “diues esse\nnolo,” set “nescio.” ",
                "28":"ALBVCIVS et ipse diuitias \n \ninsecutus est et dixit pulchram de Fabricio\nsententiam: “munera,” inquit, “regia respuit: cum auro\ndominum etiam acciperet.” et illum locum egregie\ntractauit: omnes cibos habebo suspectos, omnes\npotiones; trium paedagogi illic sunt ; occidere me\nuolet quisquis frugalissimus fuerit. Non uenenum\npauperes timent, non heredem; adhuc nec abdicationem\n timebamus.\n",
                "29":" SILO POMPEIVS illo colore egit:\nnemo illi placere potest. ne in hoc quidem aliquem\nretinuit, ut non omnes abdicaret. “ecce nunc,” inquit, “inuenit nouam abdicationem, ne quid de\nreditu sperare possent.” et cum multa dixisset in\ndiuitem, dixit: non est quod mireris si te odi; amo\nquos abdicasti.\nColor a parte patris aliquid curae desiderat.\nquidam induxerunt patrem cupidum diuitiarum, quod .\ninuidiosum est in hoc uisum, quia ita diuitias filio\ndare uult, ut filiis eripiat. itaque LATRO optimo\ncolore usus est: in hoc, inquit, te in adoptionem\nuolo dare, ut facilius per te abdicati reconcilientur.\n",
                "30":" CESTIVS: “timeo,” inquit, “ne abdicer:” uellem timeres.\nALBVCIVS hoc colore usus est: summam\nsibi amicitiam cum diuite fuisse; dixisse illum sibi\ndubitanti an filium tolleret: “tolle,” inquit, “in meum\npatrimonium; ego istum fratrem liberorum meorum \niudicabo.” itaque cum et tertium abdicaret,\n \ndixit: quid sic mihi illudis tamquam unicus?\netiamnunc filium habeo. Venit ad me et ait: redde quem\neducasti mihi: si emendati fuerint liberi mei,\nhabebo hunc cum illis; si perseuerauerint furere,\nhabebo hunc pro illis. Temptaui statim reducere\nillum in gratiam cum filiis: intempestiuum erat.\ntemptaui cogere subtrahendo meum: respondit\ntamquam non possit diuiti deesse filius. SILO dixit:\n",
                "31":" “amicus,” inquit, “abdicatorum sum.” quid ergo ? mauis\ninimicum adoptet? si intraueris domum, uidebis an\naliqui animum patris a filiis auertant. “si reduxerit,” inquit, “illos, quid me fiet?” capit diuitis domus\net quattuor liberos. si te illi fratrem grauabuntur,\nlibentissime recipiam. sic de me diues meruit, ut\nilli et dare filium paratus sim et commodare.\nBLANDVS hoc colore egit, ut diceret diuitem\ninexorabilem liberis esse. omnia se fecisse, ut illum\nplacaret; uideri esse magnas causas et graues; itaque\ncertam futuram adoptionem.\n",
                "32":"OTHO IVNIVS pater\nsolebat difficiles controuersias belle dicere, eas in\nquibus inter silentium et significationem medio\ntemperamento opus erat. edidit quidem quattuor\nlibros colorum, quos belle GALLIO noster\nAntiphontis libros uocabat: tantum in illis somniorum est.\n \net hoc uitium ab antiquis, qui artem dicendi\ntradebant, duxerat; illi enim colores probant, qui non\npossunt coargui, non ut somnia, set ut non essent\naliquo nomine offensui. sed ridiculum est adfectari\nquod falsum probari non possit. non multum interest\nin causa sua falsum aliquis testem det, an\nse:\n",
                "33":" alteri enim credi non debet, alteri non solet.\nOTHO tamen IVNIVS bene dicebat has controuersias,\nquae suspiciose dicendae erant. itaque memini\noptime illum dicere pro † hac rene adulteri rea in\nquam SYRIACVS VALLIVS, homo disertus, ad \ncalumniam iurauerat. Erat genus iudicii tale: speciosum\niuuenem dominus suus deprehendisse cum uxore in\ncubiculo testatus est et ob hoc uxorem suam\ndimisit. hoc nomine seruum adulteri postulatum dominus\nnon defendebat, mulier in quam petebatur\npraeiudicium tuebatur. opus erat aliquo colore,\ncum in cubiculo uisa esset cum seruo et marito.\n",
                "34":" OTHO IVNIVS nullam rem certam posuit, sed\ntantum circumuentam a uiro mulierem egregie\ntractauit; cuius actio quam utilis fuisset, statim\nadparuit NIGRO BRVTTEDIO dicente qui hoc colore\nusus est: arcessitum a domino seruum, ut inter se\nmedius et dominam recumberet. illam non esse\npassam ; maritum indignatum prosiluisse quasi in \n \ncorruptorem. corruptiore usus est quam colore:\ndixit enim arcessitum seruum, ut dominicae libidini\npaparium faceret. SYRIACVS cum secunda. actione\nhunc colorem urgueret, diserte multa dixit, inter\nquae et hoc: “adulterum accusator in cubiculum\nusque perduxit, patronus in lectum,” et paene\ncausam abstulit. Et illud autem tum Syriacus uafre\nfecit et belle respondit: cum prima actione diceret,\nnon posuit causam, sed argumentatus est; dixit probaturum\nse deprehensam in cubiculo cum seruo.\n",
                "35":"NIGER BRVTTEDIVS cum ageret obiecit Syriaco, quod\ncausam non posuisset et non institit adsidue, quare\nnon adpareret, quomodo seruus sollicitatus esset,\nquomodo perductus in cubiculum. cum responderet\nSyriacus, ait: primum non apud eundem\npraeceptorem studuimus: tu Apollodorum habuisti, cui\nsemper narrari placet, ego Theodorum, cui non semper.\ndeinde si quaeris, Niger!, quare ego non\nnarrauerim: ut tu ista narrares feci. Et contra Maximum\nStertinium a quo premebatur, cum comes\neius fuisset, dixit: per annos duodecim in officio\n tuo fui; dic quid in domo tua peccauerim ? sed haec\nest consuetudo uestra: iniuriam uocatis finem\nseruitutis . tamdiu uobis cordi sumus, quamdiu usui.\nHaec a Syriaco dicta magnis et excepta\n \nclamoribus cum occurrerent mihi, praeterire non potui: ad\n OTHONEM redeo a quo longius aberraui.\n",
                "36":" Solebat\nhos colores qui silentium et significationem\ndesiderant tueri; itaque et hanc controuersiam hoc\ncolore dixit, tamquam in emendationem abdicatorum\net reconciliationis causa faceret. hoc non detegebat,\nsed omnibus sententiis utebatur ad hoc tendentibus,\ntamquam: “non possum, inquit, pati sine patre.” me\nautem sine te putas pati posse? quemquam autem\npatrem putas pati sine liberis posse? et illud: credite\nmihi, impium nihil de liberis duo patres\ncogitant. et illud: “recipiat, inquit, suos; non possum\nsine te pati.” hoc fortasse illi placebit, quod ad\ntuum patrem reuerti uoles. et illud: non amas\nabdicatos?\n",
                "37":" domum illorum occupa. amas? serua.\nDixit et illud: “libenter, inquit, pauper sum:” et ego.\ndicet aliquis: “quare ergo in adoptionem diuiti\nfilium?” recipiet excusationem si dixero: filii mei\ncausa facio; honestius etiamnunc facio quam si\nfilium ei traderem. et illud: hoc aut meum\nconsilium est aut illius aut commune; consentiatis\nlicet: duos senes iungit. et illud: o temerariam\nadulescentiae et incautam contumaciam! fortasse\niam superuacua esset adoptio, si non repugnasset.\n et illud: non recipio; omnia licet facias, non ego\nero pater orbo diuite. et illud in ultimo: scis et\n \nme non inuitum esse pauperem; ego te genui, ego\ndiuitias docui contemnere; sequere auctoritatem\nmeam. nihil turpiter suadeo, nihil sordide\nconcupisco; crede fidei meae, hoc fieri expedit. “Quoi?” inquit: mihi, tibi, diuiti; nihil amplius dico.\n",
                "38":"\nTotam quidem bene dixit controuersiam, sed hoc\ngenere, ut putares illo dicente sic esse dicendam,\ndeinde mirarere, quid illi suspiciosa actione opus\nfuisset, cum aperta uti liceret. Belle de hoc uitio\nillius Scaurus aiebat, illum acta in aurem legere.\nGLYCON SPYRIDION ex altera parte satis dulcem\ndixit sententiam: sw/zwmen ou(\\s a)pokhru/tteis o(mologw=n\no(/ti e)fi/lhsas : ARTEMON dixit: ou)k e)/stin,\nw)= pa/ter, tw=n bebai/wn kthma/twn plou=tos, e)/nqa \n plou/sioi trei=s a)po/rrhtoi u(pantw=sin . HERMAGORAS\ndixit: perieleuso/meqa te/ssares e(no\\s a)po/rrhtoi ."
            },
            "2":{
                "0":"\nPorci Latronis. Dii immortales, qua debetis\nprouidentia humanum genus regitis: effecistis ut\nillud non periculum esset amantis sed experimentum.\nCESTI PII. Antequam iuraremus diu haec\ninter nos tacita lex erat. Si abdicata fuerit, non\nuiuet. hoc illi pater non credit. non est nouum;\nnec uir credidit. Quaeris quod iusiurandum fuerit? “ita patri placeam.” FVSCI ARELLI patris. Iam,\nuxor, non nauigabo, non peregrinabor. fides tua me\ntimidum fecit. “Mentitus,” inquit; hoc solemne est\namantibus; ideo non nisi iurantibus non credimus.\nHos diuidere uult socer quos ne mors quidem diuidet? “moriar,” inquit ; “habeo et causam et exemplum:\nquaedam ardentibus rogis se maritorum\nimmiserunt, quaedam uicaria maritorum salutem anima\nredemerunt. quam magna gloria breui sollicitudine\npensata est! 0 te felicem, uxor! inter has uiua\n numeraris.” ",
                "1":" MARVILLI. Adsiduae contentiones erant: “ego magis amo;” “immo ego.” “sine te uiuere\nnon possum;” “immo ego sine te.” qui solet exitus\nesse certantium, iurauimus. respexistis nos, dii,\nquos numquam uiolauimus. HISPONIS ROMANI.\nDifficile est, iudices, eorum secretorum causas reddere,\nquae amantibus etiam sine ratione iucunda sunt.\nnec est quod putetis de abdicatione hodie tantum\nillius agi: de spiritu agitur. scitis quemadmodum\n \nsuos amet: non magis sine patre uiuere potest\nquam sine uiro.\n",
                "2":"IVNI GALLIONIS. Socer — hoc\nenim te appellabo quamdiu uixero — quid sibi\nuolunt altiores gemitus et fortiora inter lacrimas suspiria?\nnescio quid uideris fortius, puella,\npromittere. non sum tanti, ut bis pro me pericliteris.\nARGENTARI. Nocet illi indulgentia suorum. in duo\npericula mulier incidit, quorum neutrum esset\nexperta, si aut minus amaret uirum aut minus amaret\npatrem. ALFI FLAVI. Nec est qui putetis illi\nfacilius istius esse desiderium: et patrem amat\ntamquam mori iurauerit.\n",
                "3":"Pars altera. P. Asprenatis. Nempe si quid\nacciderit uiro, uxor peritura est; et si bene filiam\nmeam noui, peritura est, si quid genero meo\nacciderit. filia mea moritura est: adiciam quod sit\nindignum: si quid filiae meae acciderit, uir eius\nuicturus est. Vide qua te lese constrinxeris: si parueris\nuiro, morieris, patri si parueris, uiues. Blandi.\nO conditionem aequam! alteri uitam debet, alteri\ndeuouet. Papiri FABIANI. “Non possum,” inquit, “relinquere uirum.” quicquam non potes quae mori\npotes? Paene qui falsae mortis nuntium miserat,\nuerae recepit. Vir dum nimis amat uxorem, paene\ncausa periculi fuit; uxor dum nimis amat uirum,\npaene causa luctus fuit; pater dum nimis amat\n \nfiliam, abdicat. seruate di totam domum amore\nmutuo laborantem. “Moriar,” inquit: hoc patri\nminaris, uiro promittis. Potes sine uiro pati;\nperegrinationem eius tulisti. Facilius potest carere eo cui\nspiritum debet quam eo cui inpendit.\n",
                "4":" Et haec controuersia non eget diuisione; nam\npraeter illam quaestionem, an pater abdicare possit\npropter matrimonium, reliqua, cum ad aequitatem\npertineant, tractationis sunt. optimam tamen\nquaestionem coniecturalem Lateo fecit; proposuit illam:\nan etiamsi non malo aduersus uxorem animo fuit \nmaritus fecit, tamen tam temerarius et inconsultus\nrelinquendus sit; deinde: an etiam malo aduersus\nuxorem animo fecerit. FVSCVS ARELLIVS iuris\nquaestioni subiecit, non posse illam discedere a uiro:\nnam et hoc illam iureiurando obligauit. hunc enim\nanimum sine dubio fuisse iurantium, ut uiui non\ndiducerentur, cum illud quoque cauerint, ne morte\n diuiderentur .\n",
                "5":" LATRONI contrarium uidebatur\nonerari iurisiurandi inuidiam, cum extenuari deberet:\nillud iusiurandum contra fortunam uidetur, hoc\netiam contra patrem. CESTIVS contra fecit et ex \ntoto dixit iureiurando illam liberatam illo casu;\nsolutos ipsos uinculo religionis et ideo non futurum\npericulum uxori, si quid accidisset uiro. SILO\n \nPOMPEIVS contra dixit illam teneri iureiurando et\nadiecit, etiamsi repudio diducta fuerit, non tamen\nsolui foederis pactionem; “et ideo,” inquit, “honestum\nmorti nostrae titulum uindico, ne si quid acciderit,\naut ego pro aliena uxore moriar, aut illa pro\nalieno uiro.” Hispo ROMANIVS hoc colore usus est:\n",
                "6":"\niusiurandum iocosum fuisse; sicut multa cotidie iurarent\namantes et ipsam iurasse; itaque oblitum se eam iurasse\nmisisse nuntium, ut experiretur an affectus\nuxoris permaneret. uxorem intellexisse falsum\nnuntium esse et ex eo se loco praecipitasse, ex quo\npraecipitata perire non posset: “ut quomodo ego\nillam,” inquit, “falso nuntio terrueram, sic illa inquit \nme falso periculo terreret.” MARVLLVS\npraeceptor noster licenter uerbo usus est satis sensum\nexprimente, cum diceret uxorem intellexisse mariti\nmendacium: et ipsa aduersus temerarios mariti iocos\nrelusit. Hanc controuersiam memini ab OVIDIO \n",
                "7":"\nNasone declamari aput rhetorem Arellium Fuscum\ncuius auditor fuit; nam Latronis admirator erat,\ncum diuersum sequeretur dicendi genus. Habebat\nille comptum et decens et amabile ingenium. oratio\neius iam tum nihil aliud poterat uideri quam solutum\ncarmen. Adeo autem studiose Latronem audiit,\nut multas illius sententias in uersus suos\n \ntranstulerit. In armorum iudicio dixerat Latro : mittamus\narma in hostis et petamus. Naso dixit:\n Arma uiri fortis medios mittantur in hostis;\n Inde iubete peti. met. XIII, 121 sq. \net alium ex illa suasoria sensum aeque a Latrone\nmutuatus est. memini Latronem in praefatione\nquadam dicere, quod scolastici quasi carmen didicerant:\nnon uides ut immota fax torpeat, ut exagitata\nreddat ignes? mollit uiros otium , ferrum situ\ncarpitur et rubiginem duch , desidia dedocet. Naso\ndixit:\n\n Vidi ego iactatas mota face crescere flammas\n Et rursus nullo concutiente mori. am. I 2, 11 sq. \n",
                "8":" Tunc autem cum studeret habebatur bonus\ndeclamator. hanc certe controuersiam ante Arellium\nFuscum declamauit, ut mihi uidebatur, longe\ningeniosius, excepto eo, quod sine certo ordine per\nlocos discurrerat. haec illo dicente excepta\nmemini: quidquid laboris est in hoc est, ut uxori\nuirum et uxorem uiro diligere concedas. necesse est\ndeinde iurare permittas, si amare permiseris. Quod\nhabuisse nos iusiurandum putas? tu nobis\nreligiosum nomen fuisti; si mentiremur, illa sibi iratum\npatrem inuocauit, ego socerum. Parce pater: non\npeierauimus. Ecce obiurgator nostri quam \n \neffrenato amore fertur! queritur quemquam esse filiae\npraeter se carum. quid est quod illum ab\nindulgentia sua auocet?\n",
                "9":"Di boni, quomodo hic amauit\nuxorem? amat filiam et abdicat; dolet periclitatam\nesse et ab eo abducit, sine quo negat se posse\nuiuere; queritur periculum eius, qua paene caruit hic,\nqui amare caute iubet. Facilius in amore finem\ninpetres quam modum. tu hoc optinebis, ut\nterminos quos adprobaueris custodiant, ut nihil faciant\nnisi considerate, nihil promittant nisi ut\n tu uis facturi, omnia uerba ratione et fide ponderent?\nsenes sic amant. Pauca nosti, pater,\ncrimina: et litigauimus aliquando et cecidimus et, quod\nfortasse non putas, peierauimus. Quid ad patrem\npertinet quod amantes iurant sibi credere? nec ad\ndeos pertinet.\n",
                "10":"Non est quod tibi placeas, uxor,\ntamquam prima peccaueris: periit aliqua cum uiro,\nperiit aliqua pro uiro; illas tamen omnis aetas\nhonorabit, omne celebrabit ingenium. Fer, socer, felicitatem\ntuam. magnum tibi quam paruo constat\nexemplum! in reliquum ut iubes diligentiores facti\nsumus; errorem nostrum confitemur; exciderat\niurantibus esse tertium, qui magis amaret: sic, di, sit\nsemper. Perseueras, socer? recipe filiam: ego qui\n \npeccaui poena dignus sum; quare uxori notae causa\nsim, socero orbitatis? discedam e ciuitate, fugiam,\nexulabo, utcumque potero desiderium misera et\ncrudeli patientia perferam. morerer, si solus moriturus\n essem.\n",
                "11":" Declamabat autem Naso raro\ncontrouersias et non nisi ethicas; libentius dicebat\nsuasorias. molesta illi erat omnis argumentatio. Verbis\nminime licenter usus est nisi in carminibus, in\nquibus non ignorauit uitia sua sed amauit.\nmanifestum potest esse, quod rogatus aliquando ab amicis\nsuis, ut tolleret tres uersus, inuicem petiit, ut\nipse tres exciperet, in quos nihil illis liceret. aequa\nlex uisa est; scripserant illi quos tolli uellent\n secreto, hic quos tutos esse uellet: in utrisque\ncodicillis idem uersus erant, ex quibus primum\nfuisse narrabat Albinouanus Pedo, qui inter\narbitros fuit:\n\n Semibouemque uirum semiuirumque bouem; Ovid. Art. Amat. 2.24 \n\nsecundum:\n Et gelidum Borean egelidumque Notum. Ovid. Am. 2.11.10. \nex quo adparet summi ingenii uiro non iudicium\ndefuisse ad compescendam licentiam carminum\nsuorum sed animum. aiebat interim decentiorem\nfaciem esse, in qua aliquis naeuos fuisset."
            },
            "3":{
                "0":"\n\ndic ergo uerum; non flebo. Quid contremescis,\nsenectus? quid, lingua, trepidas? quid, oculi,\nobstupuistis? nondum est tricesimus dies. Vitam rogas ?\ndedi et perdidisti. “Mori,” inquit, “filium uis.” ego te mori uolo? immo furor tuus, illa caeca et\ntemeraria cupiditas, et inter haec pater illius, qui\nnimis cito exoratus est. Quare tam cito senex ille\nremisit iniuriam? ne tristiore quidem uultu expugnatam\nfiliae pudicitiam tulit. timeo ne uerum\nsit quod audio, ne nouo inauditoque more de\nnuptiis puellae uitiator exoratus sit.\n",
                "1":"CESTI PII. Quo\nmelius de sene iudicare possitis, narrabo me\niuuenem. habui patrem sanae mentis, nec tam seuerum\nut crudelis esset, nec tam indulgentem ut incautus.\nduxi uxorem quam pater iusserat et tamen\nnuptiarum mearum me paenitet. Fili, nonne saepe\nexcandui, saepe reconciliatus sum, saepe quod\n \nnegaueram dedi? Ipse dispensasti XXX dies, ut\nhaberet primos socer, medios reus, nouissimos pater.\nNe omnia uitia a prima adulescentia repetam,\nuirginem rapuit, patrem accusat: haec intra dies\nXXX. Putas me accusatori promissurum quod filio\nnegaui? “Impetraui,” inquit, “ab illo:” alii aiunt illum\na te. mediis me diebus accusas. cur rapuisti\n uirginem, cum tam libenter uiueres?\n",
                "2":" ARELLI FVSCI\npatris. “Moriar,” inquit: etiamnunc minaris? nondum\nrogas? “Quousque,” inquit, “rogabo?” iam lassus es nec\nadhuc ullum rogasti. “Non possum,” inquit, “exorare\ntam diu.” nouo more obicit dementi constantiam. “Quid ergo? tu poteris uidere morientem filium?” fortasse non potero et ideo irascor dum licet.\nPompei SILONIS. Haec audacia eius ex parte culpae\nmeae est: nimium indulgenter nutritus est, omnia\nsibi putat licere, nihil umquam me rogauit. “Ignouit,” inquit. ita aliquis ante me rogatus est? Non nosti\nconditionem legis tuae: in hac culpa qui pares\nsententias habent, pereunt. ipse se ad alienam misit,\nlex illum admisit ad meam. “Raptor nisi et suum\net raptae patrem exorauerit pereat.” uis scire lex \nutrum maluerit? non exorari: irascitur. ex duobus\npatribus eum raptor accusat, qui legem sequitur.\n",
                "3":" ARELLI FVSCI. Miraris me dubitare ? ipsa lex inter\nmortem et nuptias dubia est. Quid me intempestiuae\n \nproditis lacrimae? nondum erat tempus fatendi.\nnon est quod tibi quicquam promisisse lacrimas\nputes: fleo quod necesse mihi est filium spectare\nmorientem. Quid facturus sim adhuc nescio; utique\ntu ante tricesimum diem nescies. “Exoraui,” inquit, “ raptae patrem.” quid ergo mihi molestus es, si\nhoc tibi satis est? OSCI. Effregit fores et identidem\nleges inuocantem coegit pati stuprum: nisi tam\nfacile puellam exorauit quam patrem. Mortem uitiatione\nmeruit, accusatione deprecatur; consumuntur\ninterim dies. uter nostrum illos consumit? “Rogo,” inquit. non est fortunae meae rogare; nunc ego\nrogari debueram qui periclitor. PAPIRI FABIANI.\n",
                "4":"\nDemens sum. uidelicet turpiter uiuo, meretricem\namo, legem ignoro, dies tuos non numero. Ad\niudices uocat iudicem suum. “Ergo moriar,” inquit.\nhoc si reo dicis, non curo; si iudici, uidebo; si\ndementi, non intellego. Demens, inquit, es: et\nhuic aliquis ignoscere potest qui sic rogat? Vos\nmei iudices estis, iste habet suum iudicem nec\npotest inexorabilem queri quem nondum expertus est.\n",
                "5":"IVNI GALLIONIS. “Rogo,” inquit. nunc, hic, sic? si\nuolebas rogare, admouisses propinquos, amicos,\nmaiorum imagines, lacrimas, repetitos alte gemitus.\n \ntestor deos, sic rogaturus fui puellae patrem. Quando\ninuitum uultum in supplicis habitum summiseris,\ncum dixeris: “paenitet quod rapui, quod te priorem \nnon rogaui;” cum dixeris te dementem fuisse,\ndeliberabo cum amicis, deliberabo cum propinquis,\ndeliberabo cum tua matre. me miserum, quam\npaene promisi! dura , anime, dura; here fortior\neras. et multum habeo quod deliberem; diuersi me\nadfectus distringunt, inter reum et patrem distrahor;\nhinc iniuria est, hinc natura. Quid properas? nemo\ntibi praeter me rogandus est. “Ergo,” inquit, “misereberis?” nihil promittam ante tricesimum diem. me miserum, quod tantum triginta diebus irasci\n possum! longiore tempore opus erat.\n",
                "6":" Audi a\ndemente exempla huic crimini: denis uicenisque annis\ninter bella iuuentus consenuit; nos dies XXX ferre\nnon possumus? Deliberabo: lex nihil uult temere\nfieri; magna res est, inquit: delibera, cogita, tempus\naccipe. Effregisti domum ciuis, ut dicis etiam\nmisericordis. Morere: non est hoc nocenti graue;\nego nihil peccaui: propter te mori cupio. ratio a\nme exigitur alienae culpae, meae potestatis. “Quid\nergo facturus es?” non pronuntiabo ante supremam.\nQuid miraris si illum citius exorasti? facilius est\niniuriam donare quam crimen. Agedum in medium,\nsenex, cuius misericordia crudelis sum: non putasti\n \nmecum deliberandum? unde tu scis qualem filium\nhabeam? ego certe adhuc nescio qualem filiam\nhabeas. Nullum tempus uni uerbo angustum est. “Iam,” inquit, “angustum tempus est:” et tibi uacat accusare?\nVIBI RVFI. Quis unquam praeter me sic \n",
                "7":"\nignoscere iussus est? “Iam,” inquit, “tempus angustum\nest.” ita non putas me subducere quantum\nsupersit? “Iam,” inquit, “tempus angustum est.” angustum\nerat, si duos rogare deberes. “Angustum tempus est,” exclamat, “nescio quando rogem.” ergo me priorem\nrogare debuisti: non dico quia dignior sum qui\nprius roger, quia pater tuus; id quod minimum est,\npropius habito. huc uidelicet illa pars legis\npertinebat: “et suum patrem exoret.” P. Asprenatis.\nSic aliquis exorat? sic deprecatur? apparet nunc te\nprimum rogare. Demens sum: immo si uis\nargumentum, dabo tibi: filius meus moriturus est et\nnondum testamentum meum mutaui. CORNELI HISPANI.\nMulti me adfectus diducunt: necesse est de\naliis querar, de aliis erubescam, de aliis timeam,\nde omnibus etiamnum deliberem. Ne ille quidem,\nquamuis dicatur nimis exorabilis, ignouisset, si sic\nrogatus esset.\n",
                "8":"Pars altera. ARELLI FVSCI patris. Me miserum,\npater! irae tuae detractum est nihil, et \ntempori multum. infelicior sum quam si neutrum\nexorassem; mortem timeo postquam\nmihi omnes gratulati\n \nsunt. Quid tibi, optime socer, pro ista misericordia\ntua, qua mihi et patri meo pepercisti, precer, nisi\nsuperstitem filiam? PAPIRI FABIANI. Non possum\ndissimulare, pater: quod illum exoraui, tuum\nbeneficium est; certe cum exoratus est, hoc dixit: aliud\nquidem suadebat dolor meus, sed quid faciam\npatris iudicio? misereor. Miserere, patec: scis quam\nbreuis sit aduocatio mea. “Misereor,” inquit; uis\nuerum dicam quid dixerit? “patris tui.” unde ego\n miser ab hoc patre ueniens timerem patrem ?\n",
                "9":" CESTI\nPII. Timeo mortem nec iam habeo cui peream.\nMARVLLI. Si tibi tam pertinax aduersus me odium\nest, audacter quid sis facturus pronuntia; dic\nexorari te non posse. quid me incerta mortis\nexpectatione suspendis? sollicitus inter somnos quoque uelut\nadmotam ceruicibus meis securem expauesco. si\nnon inpetro ut uiuam, hoc certe inpetrem ne diu\nmoriar. Non est quod putetis legem in numero\ndierum angustam fuisse: est lex illius diu mori.\nResponde, pater: si seruaturus es filium, iam\ntempus fuit; si occisurus, iam tempus est. non possum\nmetum sustinere ultra nec tormenta triginta \ndiebus pati: et in me mihi aliquid licet. Blandi. Ita\nparum tibi contigit, quod solus periclitante filio\nnon rogas?\n",
                "10":" LATRO sic diuisit: an intra tricesimum diem\nraptor cum alio agere possit;, sicut non potest qui\n \nin custodia est, qui in carcere est . etiamsi cum alio\npotest, an cum patre possit, quoi uitae mortisue\narbitrium datum est: “an illi accusare eum liberum\nest, quem mortiferum est non exorasse?” etiamsi\ncum patre potest agere, an ob id possit cuius\nfaciendi potestatem lex patri dedit: “ista enim ratione\nnihil licet, si aut exorari aut accusari ei necesse\nest.” deinde si potest agere, an debeat. Irascendi\ncausas tractauit, quod rapuit, quod alium prius rogauit,\nquod me non rogauit, quod etiam accusat.\nSi non exorari a filio dementia est, an tamen\ndamnari dementiae non possit, cum adhuc an\nexoretur incertum sit. hic paternos adfectus tractauit\nspem facientis. non probabat Fuscum, qui paulo\napertius agebat: est contra controuersiam\npromittere. potest nihilominus et bonus agi pater et non\nexoratus.\n",
                "11":"FABIANVS illam quaestionem fecit et in\nea multum moratus est: dementiae non posse agi\nnisi cum eo qui morbo fureret; in hoc enim latam\nesse legem, ut pater a filio sanari deberet, non ut\nregi. Latro eleganter dicebat quasdam esse\nquaestiones, quae deberent inter res iudicatas referri,\ntamquam, an quidquid optauerit uir fortis aut\ntyrannicida accipere debeat: quoniam pronuntiatum\nest non debere, nemo iam hanc quaestionem tractat,\n \nsicut ne illam quidem, an quidquid pater imperat\nfaciendum sit. inter has putabat et hanc esse, an\npater ob dementiam qui morbo fureret tantum\naccusari a filio debeat; aiebat enim manifestum esse\ne lege et de officio patris quaeri et fingi quasdam\ncontrouersias, in quibus pater furiosus probari non\npossit, nec absolui tamen propter impietatem\nnimiam, libidinem foedam. Quid ergo? aiebat,\nnumquam utar hac quaestione?\n",
                "12":" utar cum aliis deficiar.\nPollio ASINIVS aiebat hoc Latronem uideri\ntamquam forensem facere, ut ineptas quaestiones\ncircumcideret, set in nulla magis illum re\nscolasticum deprehendi. remittit, inquit, eam\nquaestionem quae semper pro patribus ualentissima est.\nego semper scio nulli a praetore curatorem dari,\nquia iniquus pater sit aut impius, sed quia furiosus;\nhoc autem in foro esse curatorem petere quod in\n scolastica dementiae agere.\n",
                "13":" GALLIO et superiore\nusus est quaestione et illam adiecit: an agi cum\npatre dementiae possit ob id quod fecerit, non ob\nid quod facturus sit. neminem iniuriarum accusari\nquod iniuriam facturus sit nec adulterii quod\nadulterium commissurus sit, ne dementiae quidem\nquod demens futurus sit. Atqui tu non, inquit,\nmecum agis quod non exorauisti, set quod\n \nexoraturus non es; puta enim hodie me exorari:\ndemens non ero. demens uideor qui uno uerbo\nsanari possum? Lex XXX dies dedit, quia iudicauit\naliquem duriorem futurum. etiamsi demens est qui\nnon exoratur a filio, numquid et qui uicensimo?\nergo non potes hoc nomine damnare me quod\nexoratus non sim; etiamnunc enim exorari possum.\nita si uis ueram, agere mecum hoc crimine non\npotes; utique triginta dies exorari possum, post\ntriginta queri non potes: aut crimen non habeo\naut accusatorem.\n",
                "14":"SILO POMPEIVS fecit quaestionem,\nqua GALLIO usus est, et adiecit : nihil acturum\nadulescentem, etiamsi damnauerit patrem;\nnihilominus enim periturum, quia lex nullam aliam salutis\nuiam dedit raptori quam si exorauerit patrem.\nLatro haec omnia quasi membra in aliquam\nquaestionem incurrentia tractabat, non ut quaestionem;\ntamquam hoc ipsum in illam aiebat quaestionem\nincurrere, in qua quaeritur, an raptor possit accusare\npatrem intra tricesimum diem. “Nam cum dico:\nnon potes accusare eum, in cuius arbitrio positum\nest moriaris an uiuas, non magis quam magistratum\nin ius uocare, quam de iudicibus tuis ferre\nsententiam, non magis quam miles in imperatorem suum\nanimaduertere, adicio: non potes accusare; nihil\nenim tibi proderit, etiamsi damnaueris; morieris;\nlex enim si non exoraueris perire te uult; non\n \nexoras autem etiamsi damnas.” quare hoc non in\nquaestionis loco non ponebat?\n",
                "15":" inbecillum putabat.\nadparet enim non exigere legem ab eo ut exoret\npatrem, qui non habet quem exoret. puta enim\npatrem alicuius esse tam palam furiosum, ut nihils\nintellegat: hunc exorari a filio uult? atqui eodem\nloco est manifestus demens. FVSCVS parum hoc\nputabat ualens esse tamquam quaestionem, satis\nualens tamquam argumentum; et illam alteram\nquaestionem, non posse cum patre agi eo nomine quod\nnon peccauerit sed peccaturus sit, in aequitatis\ntractatione ponebat, cum diceret: agere mecum dementiae\netiamsi potes non debes . quid enim peccaui?\nnon sum exoratus: nondum transiit tempus, \netiamnunc exorari possum. Quam iniquum est nondum\nesse me nocentem et iam reum!\n",
                "16":" Omnes infamauerunt raptae patrem quasi cum\nraptore conludentem. GALLIO dixit: ingenuam\nuirginem rapuit, si tamen rapuit. SILO POMPEIVS\neandem suspicionem in omnia contulit: “exoraui,” inquit, “raptae patrem.” ita tu, cum exorabilem haberet\npatrem, rapuisti? HISPANVS dixit: omnia cito facta\nsunt: iste cito rapuit, ille cito ignouit. nisi demens\n \nsum, aliquid suspicandum. ARGENTARIVS dixit:\nrapta est et statim exorata; immo nescio an exorata,\ndeinde rapta. Spero te innocentiorem fuisse quam\nuis uideri. tu exorasse te dicis, ego te exoratum\nputo. dic, quid tibi cum socero conuenit? RVFVS\nVIBIVS dixit: dic mihi, quid tibi conuenerit, quanto\ntibi nuptias promiserit. non uis?\n",
                "17":" tum, hercules,\nfateberis cum dies uenerit. Asprenas dixit: “iam,\ninquit, non multum reliquum est ex XXX diebus;” si ex illo dies numerarem, cum primum exorasti,\naiunt iam XXX dies praeterisse. Latro dixit, id\nquod inter sententias scriptum est: “moriar;” dic ergo\nuerum. CESTIVS hac figura declamauit ut rogaret\npatrem, tamquam exoratus esset raptae pater; deinde\nad hanc sententiam transiit: numquid peiorem\ncausam habeo, si apud alterum iudicem uici? Eadem\nfigura declamauit et HISPO ROMANIVS, sed transiit\nmollius: scio quid responderi possit mihi: facile est\ndomestico iudici satisfacere; uidero te, cum ad\nraptae patrem ueneris.\n",
                "18":"In hac controuersia\nTRIARIVS dixerat: non scies an exores, nisi ultimus dies\nuenerit; et tum quamdiu licebit perseuerabo. deinde\ncum scolasticorum summo fragore: at tu quisquis\nes carnifex, cum strictam sustuleris securem, antequam\nferias, patrem respice. Belle deridebat hoc\nASINIVS POLLIO: filius, inquit, ceruicem porrigat,\ncarnifex manum tollat, deinde respiciat ad patrem,\n \net dicat: agon? quod fieri solet uictumis. Sed ioco\nquoque remoto aiebat rem uerissimam, non posse\ncarnificem uenire nisi eo tempore quo iam exorari\n pater non posset.\n",
                "19":" CESTIVS ex altera parte hoc\ncolore usus est, quia priorem rogasset raptae\npatrem: suspensum esse nolui , uolui statim illum\nsecurum esse de me; queritur quod illum potius\ncogitare de matrimonio fili quam de periculo uolui.\nLatro hoc colore usus est: scitis periclitantes alieno\narbitrio agere. illi qui circa erant sodales, qui\noccurrerant amici paterni, aiebant: eamus statim ad\nraptae patrem; in eiusmodi casu illi rogantur; nam\n raptorum patres rogant.\n",
                "20":" SILO POMPEIVS diuersum\ncolorem huic secutus est: nota erat, inquit, duritia\npatris mei; itaque amici suaserunt, ad raptae\npatrem iremus, ne noceret apud illam, tarde suum\nexorari patrem. HISPO ROMANIVS bello idiotismo\nusus est. Illuxit, inquit, amici; eamus ad raptae\npatrem; occurramus, illud domi est. FVSCVS\nARELLIVS dixit: prior rogatus est qui magis\ntimebatur. TRIARIVS a parte adulescentis dixit: timeo\nne mutetur etiamsi exoratus est. Hunc sensum non\ninprudenter SILO POMPEIVS inprobabat; aiebat enim\n non posse mutari semel latam sententiam.\n",
                "21":" Quidam\nuoluerunt uideri cito exoratum raptae patrem,\nquidam tarde. FVSCVS ARELLIVS dixit: magnam\npartem legis consumpsi nec de mora queror: raptae\npater rogabatur. CESTIVS non probabat et hac\n \nsententia usus est cum hunc colorem argueret: dum\nuult uideri rogatum diu raptae patrem, efficit ut\nuideatur suum diu non rogasse; malo autem uideri\nhuius patrem tarde exorari, quam tarde rogari. HERMAGORAS\nsolebat interdum diu scemata prosequi,\ninterdum breuiter et fortius attingere, sicut in hac\nsententia fecit, cum suspicionem facere uellet inter\nraptae patrem et raptorem collusionis: pe/peistai,\nfhsi\\n, o( th=s fqarei/shs path\\r o(/lws taxe/ws: mononou\\\npro\\ th=s fqora=s .\n",
                "22":"\nARTEMON dixit: le/ge, ti/\nsoi pro\\s to\\n pate/ra th=s e)fqarme/nhs sumpefw/nhtai;\nle/ge, pw=s pe/peikas; siwpa=|s; fwra=| . GLYCON\ndixit: ei) brade/ws e)leei=s ME pw=s r(u/sh|; ou)ke/ti *F*T*I*N*M\nkruerote/ran qana/tou me/rimnan, ou) perimenw= SOU\nto\\n e)/leon . Hunc sensum commodius dixit\nLEPIDVS, Neronis praeceptor: non misereris, nisi ultimo\ndie? ego mei ante miserebor. DIOCLES CARYSTIVS\na parte patris ethicos dixit: e)gw\\ ou)=n a)poqa/nw;\nqa/ne: ei)s ti/ ga\\r h(/rpazes; ei)s ti/ ga\\r *E*O*E*O*U; ei)s\n \n\nti/ ga\\r e)mai/nou; kai\\ tau=ta de\\ h)\\ sth/sas e)ne/dras\nh)/ TI o(/moion ."
            },
            "4":{
                "0":" PORCI LATRONIS. Qualem uidi! ipsa fungebatur\nofficiis, sedula circa aegrotantis lectum in omnia\ndiscurrebat ministeria, non inpulsis tantum, sed laniatis\ncapillis. Vbi est, inquam, meretrix? Venit\nad me subito qui diceret: filius antequam moritur\nrogat uenias. non expectaui dum iste permitteret:\namens cucurri. Cetera quemadmodum narrem nescio:\nsteterim an sederim, quid locutus sim, quid\naudierim nescio; hoc unum scio, iacuisse me inter\nduos filios. Accede huc, puer, depositum, crimen\nmeum; non habeo miser cui te moriturus\n commendem. CESTI PII. Recepi in sinum nepotem.\n",
                "1":" uultis\net hunc abdicem? duos filios sustuli; huic numero\niam adsueui. Patrem accusat, fratrem infamat,\ninfantem persequitur: rogo uos, non satius est\nmeretricem amare quam neminem? Noui generis\ndementia arguitur: sanus eram si non agnoscerem\n \nmeos. Tradidit infantem, expirauit; non habui cui\nredderem. Offerebam me propinquis, expectabam\nut aliquis pro abdicato rogaret: nemo audebat\npropinquorum fratre cessante ; illi uidelicet in hac\ncogitatione tacebant: nos rogabimus, cum frater\nnon audeat? “Meretricis,” inquit, “filium recepisti:” nempe eius quae meum receperat. Pateor aliquando\nme insanum fuisse: nesciui quis esset abdicandus,\nmeliorem expuli.\n",
                "2":"Papiri FABIANI. Quam nihil in\nilla domo meretriciae uitae uidi! adsidebat mulier\ntristi uultu, adfecta, aegro simillima ipsa, demissis\nin terram oculis. “Pater,” inquit, “nihil tecum frater\nlocutus est?” in sinu meo et filium et animam \ndeposuit. domum pertuli. Dementiam uocat quod\ninfantem non abdicaui. quid facerem? negarem\naliquid filio, cum ille rogaret pro filio? Ignosco tibi\nquod tam durus es: aegrum fratrem non uidisti.\nille magni modo successor patrimoni natus in lectulo\nprecario moriebatur; non seruorum turba\ncircumstabat, non amicorum; inter infantem et\nmulierculam deficientis adulescentis spiritus in aduentum\nmeum sustinebatur. ut intraui, cadentes iam oculos\nad nomen meum erexit fugientemque animam\nretinuit. “pater,” inquit, “quod adhuc nihil deprecatus\nsum non contumacia feci; fratri mandaueram.” Indico tibi crimina mea: expirantem coheredem tuum\nad uitam uolui reuocare; ut saluus esset rogaui\ndeos, et licet dementiam uoces, si uixisset recepissem.\n \n",
                "3":" ARELLI FVSCI patris. Securior eram, quoniam\nputaueram illi omnia praestare fratrem, cum subito\nnuntiatum est in ultimis esse filium, nec hoc a\nfratre. 0 me miserum quod solum nepotem recepi!\nALBVCI SILI. Vt uidit uxorem, uidit patrem,\ncircumspiciebat et fratrem. IVLII BASSI. Tibi debeo.\nmulier, quod habuit filius meus in qua domo\naegrotaret. Pudet dicere: ut nepotem agnoscerem\nrogatus sum. Non potest uno crimine dementia\nintellegi. nemo sine uitio est: in Catone moderatio,\nin Cicerone constantia, in Sulla clementia\n desideratur . ad summam, tres fuimus, omnes\npeccauimus: ego quod abdicaui, frater quod tacuit, tu quod\npro fratre non rogasti. Non sum uno herede\ncontentus, duos habere uolo et, quo magis\nconcupiscam, habui. Misit ad me adfectus, aeger. non ibo?\nMihi crede, aliter tu audis de coherede. Cogitate\nquis roget, pro quo roget, quem roget; uidebitis\nneminem negare posse, nisi qui accusare possit et\npatrem.\n",
                "4":" Altera pars. Porci Latronis. Quem honestius\nsubiecit meretrix quam peperit. Pater istius\nincertus est; bene cum ipso ageretur, si et mater. FVSCI\nARELLI patris. Errat si quis me putat pecunia\nmoueri. primum adsueui coheredem habere; deinde\nolim iam cum puero isto paterna diuisi, quia multo\nilli pater donauit plus quam suam partem.\n \nRomani Hisponis. Incidit in meretricem inter omnia\nmala etiam fecundam. uere mimicae nuptiae, in\nquibus ante in cubiculum riualis uenit quam\nmaritus. ARGENTARI. Cum abdicaret, aiebat: hoc\nscilicet expectabo donec e meretrice liberos tollas ?\nMulier nescio an aduersus patrem iniuriosior quod\nabstulisti illi heredem, an quod dedisti.\n",
                "5":"ALBVCI\nSili. Sine ueniant illuc amici, sine propinqui: nunc\nerubescunt in domum meretricis accedere. Mulier,\nquae sine praefatione honeste nominari non potes,\ncedo istum uernam nulli agnoscendum; sed mater\nadserat. Seuerissimus pater abdicauit etiam quem\nsciebat suum. Erat in domo puer qui omnes\nuocabat patres. Adoptauit eius filium, propter quam\netiam suum eiecerat. CESTI PII. Nullum genus\niudicum recuso: si seueri erunt, nocebit isti quod\nrecepit meretricis filium; si clementes, quod abdicauit\nsuum. Clamauit pater: in domum ergo meam\nmeretrix ueniet aut, quod turpius est, eius filius? ad\nillam iuit, misit in domum nostram publicum\npuerum. Quis illis nuptiis interfuit nisi abdicatus aut\nabdicandus?\n",
                "6":"Latro sic diuisit: an pater ob ullam\nadoptionem accusari possit, an ob hanc debeat. Omnes\ninfamauerunt adulescentem, quasi illius\ncriminationibus factum sit ut frater abdicaretur; et ideo\nsententia laudatur FABIANI : nihil tecum locutus sum.\n \nEt cum hoc unum puero noceat quod ex meretrice\nnatus est, omnes operam dederunt, ut quantuni\ncontrouersia licebat huic uitio mederentur\nefficerentque ne quicquam in illa uideretur meretricis\nfuisse nisi nomen. MARVLLVS decenter hoc disits\nsimul obiciens fratri impietatem: nihil, inquit, in\nilla domo meretricium fuit:\n",
                "7":" scires, si mecum fuisses.\nALBVCIVS ethicos, ut multi putant, dixit: — certe\nlaudatum est cum diceret — exeuntem me puer\nsecutus est. Non probabat hanc Messala sententiam: non habet, inquit, fiduciam, si mauult uider\nrecepisse puerum quam adduxisse; ex qua ratione\nest adoptatum esse non quia debuerit, sed quia\nsecutus sit. Fuit autem Messala exactissimi ingenii\nquidem in omnis studiorum partes, Latini utique\nsermonis obseruator diligentissimus; itaque cum\naudisset Latronem declamantem, dixit: sua lingua\ndisertus est. ingenium illi concessit, sermonem obiecit. Non tulit hanc contumeliam Latro et pro\nPythodoro in Messalae orationem disertissimam\nrecitauit aeque compositam atque suasoriam (de)\nTheodoto declamauit per triduum. quae dixerit suo\nloco reddam, cum ad suasorias uenero.\n",
                "8":" A parte adulescentis non unus omnibus color\nplacuit. Quidam personam eius qualem acceperant\n \nintroduxerunt duram et asperam, ex quibus fuit et\nHispo ROMANIVS : hoc unum aiebat efficiendum, ut\nnon durus uideretur, sed seuerus. in hac parte\ndixit nobilem illam sententiam, quam Fabius Maximus\ncircumferebat: uenit adsidue in domum\nmeretrix, non recedit, paulum abest quin nouerca sit.\nCESTIVS bella figura egit: “dementia,” inquit, “res est\nsanitati contraria. non quaeram extra exemplum\nsani hominis ad quod patrem exigam: ipsum sibi\ncomparabo. fuit aliquando sanus: tunc quid\nfaciebat? oderat luxuriam, uitia castigabat. hunc tam\nseuerum senem putabitis sanum si uobis in\nlupanari ostendero?” Sic declamauit ut fratri\naccusatorem patrem daret et illum argueret sibi ipsi conparando.\n",
                "9":"Latro fratri pepercit; puerum pressit et\ndixit fratris filium non esse et ne fratrem quidem\nhoc confiteri uoluisse; illa uerba aegro imperata.\nFABIANVS ex omnibus istis colorem secutus est\noptimum, quo aiebat Messala posse non tantum bonam\npartem adulescentis fieri, sed etiam honestam:\nobiecit patri quod fratrem abdicasset, non scemate\nsed directo. “Nihil,” inquit, “peccauerat; amat\nmeretricem; solet fieri: adulescens est, expecta,\nemendabitur, ducet uxorem.” Quare ergo tunc non egisti\ndementiae? “tuam,” aiebat, “expectabam penitentiam;\n \niam recipiet. Hoc per transitum obicere coepit,\nquod non recepisset, quom uidisset in lupanari\nhabitantem. “Abdicasti,” inquit, “ut emendares, non\n ut uitia augeres. uides, nullum illius uitium:\n",
                "10":" aetatis est, amoris est: recipe antequam aliquid faciat,\ncuius mox pudore moriatur.” Ad ultimum obiecit\nilli quod aegrum non secum tulisset. “potest,” inquit, “conualescere, si uiderit penates suos, si minus\ncerte morietur solo paterno, suo, puro. “Quare,\ninquit, tu aput fratrem non fuisti?” et ego queror.\nille cum ad te mitteret, putauit se ad duos mittere.\nVtinam tecum fuissem, pater; redisses illinc cum\nfilio, set tuo.” De adoptione nouissime questus est\net hac figura: abstulisti mihi fratrem cum quo natus\nsum, cum quo educatus sum, ut quem dares? istum.\nindignor hanc fieri fratri meo contumeliam, ut\nhuius uocetur pater. Sed ut aliquid iocemur,\nFABIVS MAXIMVS nobilissimus uir fuit, qui primus foro\nRomano hunc nouitium morbum quo nunc laborat\nintulit; de quo SEVERVS CASSIVS, antequam ab illo\nreus ageretur, dixerat: quasi disertus es, quasi\nformosus es, quasi diues es; unum tantum es non\n quasi, uappa.\n",
                "11":" Hanc controuersiam cum declamaret\nMAXIMVS dixit quasi tricolum tale qualia sunt quae\n \nbasilicam infectant. dicebat autem a parte patris :\nomnes aliquid ad uos inbecilli, alter alterius onera,\ndetulimus: accusatur pater in ultimis annis, nepos\nin primis, abdicatur filius alter. Haec subinde refero\nquod aeque uitandarum rerum exempla\nponenda sunt quam sequendarum. In hac controuersia\nLatro contrariam rem non controuersiae dixit,\nsed sibi. Declamabat illam Caesare Augusto audiente\nM. Agrippae, cuius filios, nepotes suos, Caesar Lucium\n et Gaium adoptaturus diebus illis uidebatur.\nErat M. Agrippa inter eos qui non nati sunt\nnobiles set facti.\n",
                "12":"Cum diceret partem adulescentis\nLatro et tractaret adoptionis locum, dixit: iam iste\nex imo per adoptionem nobilitati inseritur; et \nalia in hanc summam. Maecenas innuit Latroni” festinare Caesarem; finiret iam declamationem.\nQuidam putabant hanc malignitatem Maecenatis esse;\neffecisse enim illum non ne audiret quae dicta\nerant Caesar, sed ut notaret. Tanta autem sub diuo\nAugusto libertas fuit, ut praepotenti tunc M.\nAgrippae non defuerint qui ignobilitatem exprobrarent.\nVipsanius Agrippa fuerat, at Vipsani nomen\nquasi argumentum paternae humilitatis sustulerat\n \net M. Agrippa dicebatur. cum defenderet reum,\nfuit accusator qui diceret: “Agrippa, M. et quod\nin medio est” — uolebat Vipsanium intellegi — Fuit\nqui diceret “concurrite: Agrippa, malum habebis;\nresponde si dis placet , Marce.” Vtique mihi\nuidetur admiratione dignus diuus Augustus sub quo\ntantum licuit, sed horum non possum misereri qui\ntanti putant caput potius quam dictum perdere.\nLatro dignus fuit miseratione qui ne excusare\nquidem errorem suum potuit. nihil est autem crudelius\nquam sic offendere, ut magis sis offensurus si\nsatisfeceris. "
            },
            "5":{
                "0":"\nPorci LATRONIS. Si cum liberis torta esset,\nindicasset. “Escende,” inquit, “occide tyrannum; nisi\noccideris, indicabo.” Subito iniecta manu satelles,\nquid moraris? inquit; iam exposita tormenta sunt.\nBene est, inquit mulier, ad stuprum non uocor.\n \nInstabat cottidie uiro uxor, exigebat tyrannicidium: “tempus est; escende; si nihil aliud, ut liberos\nhabeas: nisi tyrannicidae paritura non sum. miraris\nsi eo tempore parere non potui, quo tyrannus\ntorquere matronam potuit? escende, occide\ntyrannum; comes sequerer, nisi me inutilem dimisisset\ntyrannus. escende: ego iam feci tyrannicidium\nmeum.” Eas nuptias tyrannicidium diduxit, quas\nnon diduxit tyrannus.\n",
                "1":"CESTI PII. Subito infelicis\nnuptias tyrannus oppressit. Trahebantur matronae,\nrapiebantur uirgines; nihil tutum erat; nulli\nfeliciores tunc uidebantur quam qui liberos non habebant.\nquaedam itaque elisere conceptos, quaedam\nfecunditatem suam moratae sunt. Quod ad hanc\npertinet, agisne Fortunae gratias, quod illo\ntempore nihil peperit? Tyrannus suspicatus est nescio\nquid istum de tyrannicidio cogitare, siue isti aliquid\nexcidit, siue magna consilia non bene uoltus texit.\nutique de uxoris garrulitate queri non potes, cum\nscias quemadmodum taceat. Misit satellites: “attrahite,” inquit, “uxorem et,” adiecit, “si quos filios\nhabet.” ",
                "2":"Veniunt in domum crudelissimi carnifices\nin quorum uultibus tormenta erant: iactatur misera\ninter satellitum manus et toto itinere non ducitur,\nsed trahitur. Hanc aliquis etiam si torta non sit\n \nmirabitur non peperisse, cum cogitauerit iste de\ntyrannicidio ? audacter iam consilium indicamus;\niam enim, puto, licet. Nupsit isti propter liberos,\nsed infelices nuptias cito tyrannus oppressit; hoc\npublicum diuortium fuit. Rapitur in arcem mulier,\ninter satellitum manus uexatur atque distrahitur.\nhanc aliquis, etiamsi non torqueatur, non parere\nmiretur? Exposita in eculeum saepius ad absentem\nuirum respexit quam ad praesentem tyrannum. Quam\nmultas matres audiui illo tempore: quidnam uolui\n quae peperi?\n",
                "3":" ARELLI FVSCI. Explicantur\ncrudelitatis aduersus infelicem feminam adparatus et illa\ninstrumenta uirorum quoque animos ipso uisu\nfrangentia ad excutiendam muliebris pectoris\nconscientiam proponuntur; instat ante denuntiationibus\nquam tormentis tyrannus et minando torquet: tacet.\nuidet intentum tyranni uultum, uidet oculos minaces:\n et tacet. plus tibi praestare non potuit si de te\nliberos sustulisset. flagellis caeduntur artus,\nuerberibus corpus abrumpitur exprimunturque ipsis\nuitalibus cruo res: tacet. an sit tibi ista datura\nliberos nescio; tyrannicidium dedit. Ita tu, mulier,\nnon uis parere ? delicata es, cruciatus puerperi times.\nFremebat indignatione captae ciuitatis maritus et\nconsilio suo et uxoris adiutorio fortior: quomodo\n \noccidam tyrannum? quae pars accedenti maxime\nuacat? ubi custodiae cessant? ubi natura loci\nminore munimento uirtutem non summouet? Sic uir\net uxor noctes exercebant: miraris si transiit quinquennium\ninter uxorem tortam, occupatum uirum?\nSaeuiebat etiamnunc tyrannus; torquebantur in\nconspectu maritorum uxores; paenitebat matres\nfecunditatis suae.\n",
                "4":"Hisponis Romani. In quid desiderabas\nliberos? ut sint quibus relinquas patrimonium? ingrate,\nita tu hac salua heredem non habes ? Nullum\ntormenti genus omisit; omnia membra laniata, in \nomnes partes conuolsa sunt, scissum corpus flagellis,\n igne exustum, conuulsum tormentis. ignoscetis\nputo mulierculae si dixero: fessa est. Hispani\nCORNELI. Cunctabatur ille nec ullis adhortationibus\nin tyrannicidium poterat inpelli. prorsus cum\nuxorem uidisses, posses timenti ignoscere. Adsidue\ntormenta uariantur; accenduntur extincti ignes; tortor\nuocatur, sub quo mariti uxores prodiderant. pacisci\nme tecum puta: ut taceam, donas quinquennium ?\nQuid gloriaris, tamquam non facilius sit occidere\ntyrannum quam sustinere? Duplici beneficio uxoris\nsuae obligatus est : et quod non est occisus et\nquod occidit. Fastidit sterilem qui fecit. IVNI GALLIONIS.\n",
                "5":"\nInstabat tyrannus: torque: illa pars etiam\npotest; subice ignes: in illa parte iam exaruit cruor;\n \nseca, uerbera, oculos lancina, fac iam ne uiro\nplaceat matrix. PAPIRI FABIANI. Describam nunc ego\ncruciatus et miseram corporis patientiam inter\ntyrannica tormenta saeuientia: extincti sanguine\nrefouebantur ignes; in hoc desinebatur torqueri\naliquando, ut saepius posset. Exquisita uerbera,\nlamnae, eculeus, quidquid antiqua saeuitia inuenerat,\nquidquid et noua adiecerat— quid amplius dicam?\n et tyrannus torquebat et cum de tyrannicidio\nquaereret. 0 nos felices! quod nullis hausta\npuerperiis fuit, tacuit. tunc silentio tyrannicidium fecit,\ncerte tyrannicidam. Conuolsis laceratisque membris\nnec adhuc sufficientibus non dimissa est ex arce,\n",
                "6":" sed proiecta. Quid est quare uxorem dimiseris?\nnumquid premit censum onerosa sumptibus et ut\nseculi mos est, in deterius luxu fluente muliebris\nambitio certamine mutuo usque in publica damna\npriuatis insanit? numquid gemmas et ex alieno\nlittore petitos lapillos et aurum uestemque nihil in\nmatrona tecturam concupiuit? si talis esset, facile\nillam corrupisset tyrannus. Expecta, potest parere;\nnon respondet ad propositum nec ad certam diem\nfecunditas; sui iuris rerum natura est nec ad leges\nhumanas componitur: modo properat et uota\npraecurrit, modo lenta est et demoratur. expecta;\npariet. Quid dicis: “non potest fieri?” quare? quod\n \ntorta est. Imputat tibi quod publica est; imputat\ntibi quod torta est; imputat tibi quod sterilis est.\nIVLII BASSI. Aiebat tyrannus: ure, caede uentrem.\n",
                "7":" ARGENTARI. Caede uentrem ne tyrannicidas pariat.\nTRIARI. Non ex formula natura respondet nec ad\npraescriptum casus obsequitur; semper expectari\nfortuna mauult quam regi. aliubi offenditur inprouisa\nsegetum maturitas, aliubi seram magno fenore\nmoram redemit. licet lex dies finiat, natura non recipit.\n Quid faciam? non agam gratias quod non \nindicauit uxor? timeo ne uobis ingrati iam teneri\nuidear . Aiebat tyrannus: indica; nulla tua\nculpa est: tacet . caeditur: tacet; uritur: tacet.\nutrum putas mirandum esse, tuum tyrannicidium\nan huius silentium? Expectasse aliqua per longum\ntempus. maritum dicitur: quanta laus est seruasse,\ncum expectasse tanta sit? alia desiderio uiri\nattonita in ardentem rogum se misisse: haec non cum\nuiro arsisset, quae pro uiro arsit? alia pro incolumitate\nmariti uicaria morte occidit: creditisne hanc in\ntormentis oppressam ? mortem amplius pro uiro\npraestitisset, si quid amplius exegisset tyrannus. MARCELLI.\n",
                "8":"\nSi tamen quid peccasset in partu, ignosci\n \nei posset; nupserat enim isti occupato. Crudelior\nes etiam illo quem occidisti tyranno: ille torsit,\nset dimisit ad uirum. ALBVCI SILI. Vicerat\nsaeuitiam patientia; deerat iam sanguis, supererat fides.\naliquando proiecta est; deserebatur distortis\nmanibus, emotis articulis; nondum in sua membra artus\nredierant. talem uxorem tortor dimisit ad partum.\nIngratus uocabatur quod in praemio nullam uxoris\nfecerat mentionem. “Res tuas tibi habe.” inicere\ndebuit manum et ipsum inter res suas trahere;\nnihil amplius patri debes quam uxori. Mihi crede,\nmaius fuit tyrannicidium pati quam facere.\n",
                "9":" Pars altera. ARGENTARI. “Ego tamen torta sum.” merito obiceres nisi uindicassem. FVLVI SPARSI.\nVobiscum, iudices, loquor\n DIVISIO quaestionem in hac controuersia\nhanc reum facere primam, si materia patitur: “Non accepi \nquidem set reddidi;” aut “accepi quidem, sed\nnon potui reddere,” aut isto nouissime confugere: “non\nquisquis non reddidit beneficium ingrati tenetur.\nanimus aestimandus est non reddentis.” POLLIO ASINIVS\naiebat numquam temptandas has esse quaestiones\n nisi prima manifesto obtineri posset qua negamus\nnos beneficium accepisse; perit tota causa, nisi in\nhoc uicit. apparet enim ingratum esse qui ne\n \nfatetur quidem se accepisse beneficium.\n",
                "10":"GALLIO noster\nputat, quotiens possit, hoc auferendum aduersario;\nquotiens non possit, concutiendum; quotiens ne\nhoc quidem possit, ita transeundum quasi donemus\net possimus quidem facere controuersiam, sed\nnolimus. Idem Attico VIPSANIO Apollodori discipulo\nplacuit. Hoc ille amplius: quotiens non poterimus,\naiebat, an beneficium acceperimus controuersiam\nfacere, de modo faciamus: non esse tam magnum\nquam ille dicat, sicut in criminibus facimus,\nquotiens negare non possumus: esse quidem crimen\nillud fatemur, sed leuiore poena dignum quam\naccusator arguat.\n",
                "11":"Latro in hac controuersia non\ndubitabat facere primam quaestionem, an beneficium\ndederit. Hoc in haec diuisit: etiamsi scisti de\ntyrannicidio uiri nec indicasti, non est beneficium\nscelus non facere; deinde ne scisti quidem; non\nenim tibi indicaui nec tam magnum consilium,\nuirilibus quoque animis graue, commisi muliebri garrulitati,\nquae id solum potest tacere quod nescit.\nEtiamsi dedit beneficium, an receperit. Occidi\ntyrannum, libertatem tibi reddidi, ultionem\nplenissimam persecutus sum, nefarium hostem illic occidi\nubi torserat. Dices me reipublicae causa fecisse:\net tu reipublicae causa tacuisti Tutus sit\nquod lege fecerit. Deinde ultima aequitatis\n \n tractatio:\n",
                "12":" an quod fecit facere debuerit.\nHoc diuisit in\nduo: an iam certam sterilitatem uxoris tam bonae\nferre debuerit; an ne sterilis quidem pro certo sit.\nNoui declamatores post Moschum Apollodoreum, qui\nreus ueneficii fuit et a Pollione Asinio defensus,\ndamnatus Massiliae docuit, et hanc quaestionem in\nhac controuersia fecerunt: an inter uiros et uxores\ndata beneficia ingrati lege teneantur. Non est\nbeneficium sed officium, facere quod debeas: sic filius\npatri se dicat beneficium dare. Hanc quaestionem\n fecit et GALLIO noster. BLANDVS in ultima parte\ncontrouersiae, qua de republica disputatur,\nquaestionem fecit, an quinquennium numerari debeat\nexcepta tyrannide. Illud tempus non debet inputari\nquasi sterili, quo matres etiam editos partus\nabominatae sunt: illud tempus imputetur feminis quo\nreipublicae pariunt, non tempus quo tyranno. Huic\nsubiecit, an etiamsi aliis imputari tempus tyrannidis\n solet, huic non debeat.\n",
                "13":" Latro ex suo more\nhas non quaestiones putabat, sed membra illius ultimae\npartis ex aequitatis quaestione pendentis. An\n ne sterilis quidem, altius repetiit: non quaecunque\nquinquennio non peperit, sterilis est. quid enim? si\nuir alicuius afuerit toto paene quinquennio,\nperegrinationi uiri imputabitur. quid si uir\n \naegrotauerit? si hic maritus a tyranno tortus inutilis in\nconcubitu suae uxoris iacuisset, imputaret illi\nquinquennium? Quaeris quare non peperit? tyrannis erat;\nnemo non cum parentibus suis querebatur quod\nnatus esset. hic quod torta est, hic quod maritus\noccupatus tyrannicidio non uacauit in uxoris\nuoluptatis.\n",
                "14":"BVTEO, aridus quidem declamator, sed\nprudens diuisor controuersiarum, contra Latronem\nsentiebat, Blando accedebat. aliud enim esse aiebat: “quae intra quinquennium non peperit, non utique\nsterilis est;” aliud: “quae intra quinquennium non\npeperit, non statim dimitti potest sterilitatis nomine.” hic quaeri de condicione iuris, illic de spe\nfecunditatis. Sed Blandum quoque arguebat; aiebat non\nsic fuisse quaerendum: an tyrannidis tempus excipi\ndeberet? deinde, an etiamsi non in aliis, an in hac\n † gradus esset? ipse sic in hac parte quaestionem\ndiuidebat: an quaecumque quinquennio non\npeperit, tamquam sterilis dimitti possit.\n",
                "15":" Possit accidere\nquod Atheniensibus bello accidit, ut liberi\net coniuges in aliquo tutiore loco deponantur:\ninputabitur hoc tempus feminis, quo uiros non\ndestituunt sed non habent ? quid si tyrannus non \nuetuisset istam parere intra quinquennium? Et cum hoc uehementer\nimpleuisset et probasset non omnes posse\ndimitti, si quinquennio non peperissent, tunc illo\n \ntransiit: an haec posset; et hic etiamnunc non hoc\nquaerebat, an deberet dimitti, sed an posset. et hoc\ncontra Latronem dicebat: quomodo istam\nquaestionem putas in aequitatis tractationem cadere, cum\nquid liceat quaeratur, non quid oporteat? hoc enim,\nan haec possit, per illa impleo: non potest, quia\n in tyrannide non con ceperat. aliquod tempus\nimmune a legibus miseriae faciunt. Non dico quia\ntorta est, hoc adhuc praetereo et aequitatis\ntractationi reseruo. set non pe perit, quia tu maximae\nrei cogitatione occupatus nihil de liberis cogitasti.\n",
                "16":" PASSIENVS, uir eloquentissimus et temporis sui\nprimus orator, hanc subtilitatem actionis non probabat:\nLatroni se adsentiri dicebat ideo, quia ista omnia\nsemper tractanda per se essent, si haec mulier iniusti\nrepudi ageret; nunc ingrati agit: ita non quaeritur\nan legitime, sed an ingrate dimissa sit; itaque in\naequitatis tractationem cadunt etiam quae iuris sunt.\nNam cum quaeratur, an non oportuerit hanc dimitti\netiamsi licuit, apparet, quam utique non oportuerit,\nsi ne licuit quidem. ALBVCIVS itaque decentissime\nfecit — solebat enim fere in aliquas figuras\ndeclamationem describere — et prius egit iniusti repudii,\ndeinde ingrati: † inquit putat emet an ullum\n \nbeneficium a quo tamquam inique dimissa. Hinc omnes\nquaestiones ad sterilitatem et aestimationem\nquinquenni pertinentis libere tractauit, deinde transiit\nin ingrati accusationem.\nCESTIVS simplicem pro uiro introduxit colorem:\n",
                "17":"\nquo tempore uxor torta est nihil adhuc de\ntyrannicidio cogitabam; postea cogitaui et haec ipsa mihi \ncausa cogitandi fuit uxoris ultio. Vtrumque secutus\nest, ut illa marito silentium imputare non posset, et \nut maritus imputare\nilli tyrannicidium posset. Latro\ndixit se iam tunc de tyrannicidio cogitasse, sed\nuxori non indicasse. FABIANVS philosophus colorem\nmagis bono uiro conuenientem introduxit, quam \noratori callido. Dixit enim et cogitasse se tyrannicidium\net uxori indicasse et illam tum quidem\nfecisse quod probam feminam facere oportuit, nunc\npeccare quod putet beneficium esse recte facere.\nHic color illi et in illa parte profuit: si beneficium\nputas te dedisse quod tyrannicidium non prodidisti,\nego prior dedi qui tibi tyrannicidium credidi.\nRepudium † ex tuo quoius liberorum cupiditate, quo\nsemper uti tamquam maritus debuisset, postea magis\ntamquam tyrannicida.\n",
                "18":"L. VINICIVS, VINICI frater,\nFabiani colorem ualde probabat et aiebat onerari\n \nuxorem uno modo posse, si nihil umquam secretum\nab illa maritus habuisset. Si dixerit, inquit, post\ntormenta se de tyrannicidio cogitasse, tum\ntyrannicidium uxori debemus. melius de uiro meruit si\ntorta tyrannicidam fecit, quam si tacuit; set\napparet ei aliquid de tyrannicidio cogitatum, de quo\ntyrannus usque eo suspicatus est ut torqueret. Si \ndixerit cogitasse quidem se de tyrannicidio ante\ntormenta, sed uxori non indicasse, augebit uxoris\nbeneficium. liberius enim potuit tyrannicidium indicare\nquod illi commissum non erat; potuit enim\nuxor etiam non indicante marito tam magni consili\nmolitionem deprehendere. At si hunc colorem\nFabiani sequor, multa efficiam. si olim de\ntyrannicidio cogitaui, honestior sum uetus tyrannicida et\nnon priuatis, sed publicis malis ad ultionem\ninpulsus. si cum cogitarem non celaui uxorem,\nfacilius persuadebo malum me hodie maritum non\nesse cui semper tam deditus fui. ad ultimum hoc\nconsequar quod, si quod audierat tacuit, non beneficium\n est sed fides.\n",
                "19":" Hic est L. Vinicius, quo nemo\nciuis Romanus in agendis causis praesentius habuit\ningenium: quid quid longa cogitatio illi\npraestatura erat, prima intentio animi dabat; ex tempore\ncausas agebat, sed non desiderabat hanc commendationem,\nut ex tempore agere uideretur. De hoc\neleganter dixit diuus Augustus: L. Vinicius\n \ningenium in numerato habet. HISPO ROMANIVS\nmaligne et accusatorie, “nihil,” inquit, “ego isti\nnarraueram; ista, ut erat necesse, aliquid ex uultu, aliquid\nex nocturnis uigiliis suspicata est: unde emanauerit\nsermo, scietis. uidetis quo ueniat tyrannus: non\n ad amicum meum, non ad seruum, sed ad istam,\nquae nihil negoti habuisset, si tacuisset. Tua etiam\ncausa tacuisti: sciebas te perituram, si confessa\nesses tyrannicidium.” HYBREAS dixit: a)na/cais ou)=n\ne)pi\\ th\\n a)/kran e)piw\\n kai\\ ei) e)piqumei=s nu=n labe\\\nto\\ ci/fos ."
            },
            "6":{
                "0":"\nVtriusque tamen conparetur\nluxuria. tu consumis patrimonium patris tui, ego\naccusatoris mei. Nauiga, milita, peregrinare, quaere\nadulescens, senex utere. Accusator meus diuersos\net inter se contrarios adfectus habet: cupit reum\ndamnari, crimen absolui. CESTI PII. Potest nobis.\nconuenire; similes sumus. Puta te patrem: dic quid\nme uelis facere: si tum bona fide frugi es, et hoc\nimitor. Te ego imitor, an tu me? rogo uos, uter\nprior coepit? “Luxuriaris,” inquit. Patrimonium\n \nconputemus. “Sed tu senex es,” inquit. hoc dicis: luxuria\n tua serius coepit, citius desinet.\n",
                "1":" ARELLI FVSCI\npatris. “Sed tu,” inquit, “senex es.” Vnde scis te non\nfuturum luxuriosum senem? Omnia a te uitia: quod\nunguento coma madet, tuum est; quod laxior usque\nin pedes demittitur toga, tuum est. Quid est quod\naliud a te senes discant? Quid porro? domus nostra\nluxuriosos duos non capit? indulgentius te abdicare\nnon potui. Ecquid mihi licet seniles annos meliore\nuita reficere? hoc nouissimum meum meritum est\net quod tibi maxime imputo: pro te etiam\nluxuriosus factus sum. FABIANI. Noli pecuniam\nconcupiscere. quid tibi dicam? haec est quae auget\ndiscordiam, urbes et terrarum orbem in bellum\nagitat, humanum genus cognatum natura in\nfraudes et scelera et mutuum odium instigat, haec est\nquae senes corrumpit. Quidam summum bonum\ndixerunt uoluptatem et omnia ad corpus retulerunt.\nnihil est mihi opus praecipientibus: habeo\nexemplum, proposui quidquid tu feceris facere; nauigabo\n si nauigaris, militabo si militaris: dic hodie quid\nputes melius. sed illud excipio: non obicies quod\nelegeris. Blandi. Obicit luxuriam; poteram ei hoc\ndicere: adulescens, frugaliter uixi quamdiu patrem\n \nhabui. Ante me desisti, ante me coeperas. Blandi.\n",
                "2":" “Senex luxuriaris.” respondeo tibi: adulescens enim\nnauigaui. “Ego,” inquit, “iam desii, tu nondum.” non\nmiror si prior desisti; prior coeperas. MENTONIS.\nQuod gaudium accepisti † uere luxurior. Pompei\nSILONIS. Si modo emendatus est filius meus —\nsolet enim etiam luxuria dissimulari — suo quisque\nordine reus sit. Vis me ducere uxorem? si\nnouercam haberes, iam abdicatus esses. VIBI GALLI.\nConuiuae certe tui dicunt: bibamus, moriendum est.\nsi intellego, hoc nulli magis in domo dicitur quam\nmihi. Ostendi tibi tua uitia quae in te non\nuidebas. Adliga me, dum te custodias. P. Asprenatis.\nQuia nihil proficiebam obiurgando, uolui illi uitam\nsuam ostendere. IVNI OTHONIS. Malam causam\nhaberem, si alium accusatorem haberem; malam\ncausam haberem, si te filium non haberem.\n",
                "3":"Pars altera. IVNI GALLIONIS. A laudibus patris\nincipiam. Fuit adulescens temperatissimus et lubricum\ntempus sine infamia transiit; duxit uxorem,\nfilium sustulit, ad aetatem perduxit. iam senex\nfactus est, nisi quod sibi nondum uidetur; luxuria\nusque eo profecit, ut accusem. Senex amans, senex\nebrius, circumdatus sertis et delibutus unguentis et\nin praeteritos annos se retro agens et ualidius in\n \nuoluptatibus quam iuuenis exultans, nonne\nportentum est? Luxuriosus adulescens peccat; at senex\nluxuriosus insanit; aetas exhaurit, uitia lasciuiunt.\nPapiri FABIANI. Nauem in portu mergis. Alter\nsolito tempore labitur, alter insolito; alter alieno,\nalter suo; alter annos sequitur, alter senectuti\nrepugnat. Non est luxuria tua qualem uideri uelis:\nnon simulas enim ista, sed facis, nec amantem agis,\nsed amas, nec potantem adumbras, sed bibis, nec\ndedoces bona dissipare, sed dissipas. Nemo, puto,\nuitia quae odit imitatur. quis imperator ob hoc\nipse de proelio fugit, ut bene pugnaret exercitus?\nquis ut ambitum comprimeret, ipse honores\nmercatus est? quis ut seditionem leniret, turbauit rem publicam? \nNon coercet uitia qui prouocat.\n",
                "4":" Latro sic diuisit: an ob hoc accusari pater\npossit. Hic illam uolgarem quaestionem posuit, quam\nsolebat fastidire: scilicet minime hoc patri obici\nsolere; luxuriam non magis quam auaritiam, quam\niracundiam. non uitia patris accusari solere, sed\nmorbum. An ut possit aliquid praeter\ndementiam obici patri, luxuria non possit. “Alioqui filiis,” inquit, “abdicare permittitis.” Hic de suo consumit.\nEtiamsi ob hoc accusari pater potest, an a tali \n \nfilio possit? Hic uitiorum exprobratio. Sic\nebrietatem patri obicis ebrius, sic petulantiam iniuriae\ndamnatus. Etiamsi ob hoc accusari potest, etiamsi\na tali filio, an si ad castigandum filium hoc consilio\nusus est, damnandus sit. Ait enim adulescens:\nquolibet alio genere debuisti me obiurgare. Quid \nsi adulterium uelles uindicare committendo? turpe\nest sic castigare uitia, ut imiteris. Deinde an\nconsilio luxurietur. non enim concedit hoc filius: “alioqui,” inquit, “quare, si coepisti sic emendare filium,\ncum emendaueras, non desinis?” ",
                "5":"CESTIVS a parte patris aiebat simulationem\nluxuriae significandam magis quam profitendam. Ita,\ninquit, apparebit illum simulasse, si etiamnunc simulat;\nsi desinit simulare, ostendit, iam sibi nihil\nopus esse eo consilio, quasi filius emendatus sit;\nemendatum autem esse non concessit et adsidue\ndixit nihil magis se quam interuallum hoc luxuriae\ntimere; intermissa uitia uehementius surgere. Latro\naperte putabat simulationem confitendam. Incipio,\ninquit, non tantum honestum senem sed\nprudentem defendere, si quod uitium uideri poterat efficio\nconsilium. Quare potius significet quam dicat frugi\n \n se esse? BLANDVS hac figura declamauit filium\n et pro abdicato respondit.\n",
                "6":" CESTIVS aiebat,\nadulescentis partem diligentius colorandam: facere illum\nrem non inprobam; nam ita patri non remittere\nquod a patre ipsi remissum sit. Itaque sic\nnarrauit, ut suam quoque luxuriam imputaret patri. non\nseueram fuisse disciplinam, non bene institutae\ndomus legem, quae posset adulescentis mores\nformare et a uitiis aetatis abducere. “Quodammodo,” inquit, “ad luxuriam a patre praemissus sum \nunguento canis madentis et commissatorem senem;\nitaque nulli nimis luxuriosus, sed parum sanus\nuidebatur. Merito in adulescentibus non omnem\nluxuriam uindicant: cito desinunt. Desii, cum\nhaberem luxuriae istius exemplum. Quaeritis, quae\nres mihi remedio fuerit? aetas: illa quae faciebam\n iam putabam me non decere.” ",
                "7":" Hunc sensum ipse\nCESTIVS sano genere dixit; Flauum Alfium\nauditorem suum, qui eandem rem lasciuius dixerat,\nobiurgauit. FLAVVS hoc modo dixit: cum desidiae se\neripuisset, paulatim se ad frugalitatem redisse et\nodio sibi uitium suum factum. “Hoc fuit,” inquit, “quare desinerem: sentiebam, inquit, me senem fieri.” CESTIVS hoc aiebat dulcius quidem esse , sed\n \ncorripuit extremam sententiam. “Incredibile est,” inquit, “cum iuuenis sit, sensisse illum se senem fieri,\net nolim uideri tam diu luxuriatum donec sentiret\nsensum defieri.” ",
                "8":"FVSCVS ARELLIVS dixit: non accusaturus\npatrem, set me defensurus sum , ne\naliena luxuria male audiam. consilium luxuriante\nfilio conceptum emendato est superuacuum. In\nnarratione hunc colorem habuit: subito furore\nconlapsam patri mentem. Meretricem uid pendentem\ncollo senis et parasitorum circumfusum patri\ngregem, turpes cum riualibus rixas et ebrietati\nnocturnae additum diem. Putaui initio et ego consilium\nesse, non morbum: desii luxuriari; desinet, inquam,\nsi propter me coepit. permanet in iuuenalibus\nuitiiset turpius luxuriosus et diutius. Quid faciam?\n",
                "9":"\nsi suo more emendare patrem uolo, luxuriandum\nest. SILO POMPEIVS patronum adulescenti dedit;\nquod non putabat in accusatoris persona Latro\nfaciendum, ut aliquis per patronum accusaret patrem.\nRVFVS VIBIVS a parte adulescentis:\nfestiuum senem! in honorem filii sui ebrius fit. In\nnarratione hoc usus est colore: solutum patrem; iam\nmentem eius labentem laudare coepisse luxuriam;\n \ndicere eos felicius agere, qui usque sibi amare\npermitterent; necessarium tantum habere, quantum\nacceperant; obiurgare interim, quasi non †\ncommorarent. “Rusticum,” inquit, “iuuenem! praematura,” inquit, “seueritas non est frugalitas set tristitia:o\nquid tu senex facies?” Non creditis haec illum\ndixisse, qui uitia etiam cum obiurgare uult,\n",
                "10":" luxuriatur? ARGENTARIVS hoc colore declamauit: duo\nluxuriantur una in domo: alter iuuenis, alter\nsenex; alter filius, alter pater; uterque aeque licenti\ncultu per publicum incedit. alter uobis hoc ait:\nconcessis aetati uoluptatibus utor et iuuenali lege\ndefungor; bona ego aetate coepi; simul primum\nhoc tirocinium adulescentiae quasi debitum ac\nsolemne persoluero, reuertar ad bonos mores. id facio\nquod pater meus fecit, cum iuuenis esset. negabit?\nqui qualem causam habeat uideritis; faciat etiamsi\nnon quod oportet fieri, at quod solet. Alter ait:\nscio me nouum ciuitatis miraculum incedere,\nluxuriosum senem, sed hoc castigandi genus commouentius\nuisum; ut emendarem filium, ipse peccare\ncoepi. Ita si auos uiueret, ut nemo in domo\nluxuriosus esset, tres luxuriosi fuissetis.\n \n",
                "11":"A parte patris GLYCON SPYRIDION dixit: e)gw\\\nme\\n a)/kwn dapanw=, su\\ d' ou) pau/h| . AGROITAS\nMASSILIENIS longe uiuidiorem sententiam dixit quam\nceteri Graeci declamatores, qui in hac controuersia\ntamquam riuales iocati sunt. Dicebat autem\nAgroitas inculta, ut scires illum inter Graecos non fuisse,\nsententiis fortibus, ut scires illum inter Romanos\nfuisse. Sententia quae laudabatur haec fuit: e)pi\\\nth=s a)swti/as tou=to diapefwnh/kamen: su\\ me\\n dapana=|s\nh(do/menos, e)gw\\ de\\ a)niw/menos. DAMAS\nSCOMBRVS: CTHTH MENNN a)swti/an a)swteu/h| .\n",
                "12":"DIOCLES\nCARYSTIVS: ei) de\\ xari/essai sa/rkes e)k th=s\na)swti/as metaba/llontai . HERMAGORAS raras\nsententias dicebat sed argutas, et quae auditorem diligentem\npenitus adficerent, securum et neglegentem\ntranscurrerent. In hac controuersia dixit: w)= tu/xhs\ndeinh=s! tau=ta e)pita/ttontes a)llh/lois e)poiou=men .\nBARBARVS dixit uulgarem sensum satis uulgariter:\n gnw/sh|, te/knon, o(/ti nou=s a)kmh\\n u(panqei= .\n \nElegantius hoc conposuit Hispo ROMANIVS: placet uobis\nfrugalitas mea, quod patrimonium seruaui, quod\nacquisiui, quod uxorem mature duxi, semper dilexi,\nquod ab omni me tutum fabula praestiti. Illud\nadfirmo, nihil tota uita frugalius feci. Rem ab\nomnibus dictam celerrime SYRIACVS VALLIVS dixit:\nfili, quando uis desinamus."
            },
            "7":{
                "0":" Porci Latronis. Quamquam eo prolapsi iam\nmores ciuitatis sunt, ut nemo ad suspicanda\nadulteria nimium credulus possit uideri, tamen ego\nadeo longe ab eo uitio afui , ut magis timeam,\nne quis in me aut nimiam patientiam aut nimium\nstuporem arguat, quod tam seram querellam detuli.\nnon accuso adulteram nisi diuitem factam; ex ea\ndomo ream protraho, in qua iam nihil meum est.\nCum ego tamdiu peregrinatus sim, nullum\n \npericulum terra marique fugerim, plus intra unam\nuiciniam quam ego toto mari quaesiuit. post tantos\ninpudicitiae quaestus si tacere possum, confitendum\nhabeo in hac me causa afuisse, ut in accessionem\npatrimoni peregrinando cum uxore certarem. Illud,\niudices, mihi tormentum est, quod notata iudicio\nuestro ut multiplicatam dotem perdat, plus tamen\nex quaestu habitura est quam quantum damnatae\nperdendum est; tantum in istam diues amator effudit,\n ut post poenam quoque expediat fuisse\nadulteram. Quae praeceperim uxori proficiscens, scio;\n",
                "1":"\ncetera quemadmodum adulescens formosus, diues,\nignotus, in uiciniam formosae et in absentia uiri\nnimium liberae mulieris commigrauerit, quemadmodum\nadsidua satietate cottidianae per diem\nnoctemque libidinis exhaustis uiribus perierit, interrogate\nrumorem. Vos interrogo, iudices, quid offici mei\nfuerit: poteram ego saluo pudore meo nihil de\nhereditate suspicari, in quam etiam nomine auctoris\nab uxore dictus sum? Veni nihil aliud quam ut\nfortunam meam querar; nam causam melius uos\nnostis.\n",
                "2":"Tempus est, iudices, de uxore marito credi,\nmulierem tam formosam amari potuisse: pudica forte\nsic amari, ne sollicitaretur, potuit; neque est quod \ndicat: non in meo istud arbitrio positum erat .\nErratis uos, iudices, si non maius ad sollicitandam\nmatronam putatis inritamentum spem corrumpendi,\n \nquam faciem quamuis amabilem et uenustam. Si\ntantum in formosa sperari posset quantum placere\npotest, omnes formosae in se uniuersos oculos\nconuerterent. Matrona quae tuta esse aduersus\nsollicitatoris lasciuiam uolet, prodeat in tantum ornata\ntis qui inpudica, si nihil aliud, uerecundia annorum\nremouere possint; ferat iacentis in terram oculos;\naduersus officiosum salutatorem inhumana potius\nquam inuerecunda sit; etiam in necessaria resalutandi uice multo rubore confusa sit . sic se in\nuerecundiam pignoret; longe ante inpudicitiam\n neget suam ore quam uerbo. in has seruandae\n integritatis custodias nulla libido inrumpet.\n",
                "3":" Prodite\ntenui fronte in omne lenocinium conposita, paulo\nobscurius quam posita ueste nudae, exquisito in\nomnes facetias sermone, tantum non ultro\nblandientes, ut quisquis uiderit non metuat accedere:\ndeinde miramini si, cum tot argumentis\ninpudicitiam praescripseritis, cultu, incessu, sermone, facie,\naliquis repertus est qui incurrenti adulterae se non\nsubduceret? Internuntium, puto, illum sollicitatoris\n \narripi et denudari iussit, flagella et uerbera et omne\ngenus cruciatus poposcit, in plagas deterrimi\nmancipi uix inbecillitatem muliebris manus continuit.\n",
                "4":"Quotiens quod non una peregrinaretur absentis\nuiri nomen inplorauit ? quotiens quod non una\nperegrinaretur questa est? nemo sic negantem\niterum rogat. Cum quo questa es? apud quem\nindignata es? abunde te in argumentum pudicitiae\nprofecturam putas, si stuprum tantum negaueris,\nquod plerumque etiam inpudicissima, spe uberioris\npraemi, de industria simulat? quando de iniuria\ntua uiro scripsisti et, ne in occasionem similis\niniuriae solitudo tua pateret, maturiorem reditum\nrogasti? et quanto decentius contumeliam penetralium\nmeorum uxoris epistula quam testamento\nsollicitatoris cognoscerem! Miserrimus omnis saeculi\nmaritus sic contempta absentia mea etiamnunc\niniuriam meam nescirem, si qui fecerat tacere uoluisset.\n",
                "5":"Totiens sollicitata non istam faciem qua placere\npoteras conuestisti? non omne ornamentum ueluti\ncausam talis iniuriae exsecrata es? quod proximum\nest a promittente, rogata stuprum tacet. Inspicite\nadulteri censum; ex eo inpune sit quod adultero se\ndedit, si est aliquid quod non dederit. Quid singillatim\nomnia percenseo ? quid quid ego non e mundo\ntibi miseram maritus? nunc cum omni censu meo\n \ninter munera adulteri lateo! “Sola heres esto.” Quid ita? habes, inquit; scripsit causas: “quia cum\nsemel appellassem, cum iterum appellassem , cum\n tertio appellassem, non corrupi.” ",
                "6":" O nos nimium\nfelici et aureo, quod aiunt, saeculo natos! sic etiam\nqui inpudicas quaerunt, pudicas honorant? “Omnium\nbonorum meorum, omnis pecuniae meae sola heres\nesto, quia corrumpi non potuit, quia tot\nsollicitationibus expugnari non potuit, quia tam fideliter\npudicitiam custodiuit.” Tace paulisper nomen\nauctoris: numquid non testamentum uiri creditis? Ecce\nnullam in uxore suspicatus infamiam inter\nmutuum eius amorem aut certe ita creditum, iam\nmoriturus tabellas occupans si uolo ei cum muneribus\nmeis inponere elogium, ex testamento adulteri\npetendum est. “Sola heres esto, quamuis aliena,\nquamuis ignota; tantum quia pudica, quia incorrupta\n est.” Quid?\n",
                "7":" isti tam censorio adultero non mater\nest? non soror? non propinqua? an nulla earum\npudica est? idcirco scilicet cum tantis diuitiis\nperegrinas urbes in honorem pudicitiae incognitae\nperambulat. Illic ubi natus est nulla pudica erat;\natque illic ubi negotiatus, quia nulla non prostituta\nerat, uacuo testamento pudica heres per errorem\nquaesita est. Ego adulteram arguo, qui in\nmatrimonium recepi, qui communis ex ista liberos\nprecatus sum, qui pudicam libentissime crederem.\n \nAdeone iam ad omnem patientiam saeculum nos\ndabit, ut aduersus querimoniam uiri uxor alieno\nteste defendatur? at hercules aduersus externorum\nquidem opiniones speciosissimum patrocinium erat:\nego uiro placeo.\n",
                "8":"at ego, si hunc iam morem\nscribendi recipitis, in conspectu uestro ita scribam: “uxor mea heres esto quod peregrinante me adamata\nest, quod heres ab adulescente alieno ac libidinoso\nrelicta est, quod tam infamem hereditatem adiit.” a\nduobus uos testamentis in consilium mitto: utrum\nsecuturi estis? quo ab adultero absoluitur, an quo\ndamnatur a uiro? Vnus pudicitiae fructus est\npudicam credi, et aduersus omnes inlecebras atque\nomnia delenimenta muliebribus ingeniis est ueluti\nsolum firmamentum in nullam incidisse fabulam. \nnouum fortasse non in omnium existimationem\noccurrere et horrendum † multa deinde ab uariae\ndaturis experimenta. femina quidam unum pudicita\nequus est atqui curandus est, esse ad uideri\npudicam."
            }
        },
        "2":{
            "0":{
                "0":" Instatis mihi cotidie de Albucio: non ultra uos\ndifferam, quamuis non audierim frequenter, cum per\ntotum annum quinquies sexiensue populo diceret,\n et ad secretas exercitationes non multi\ninrumperent quos tamen gratiae suae paenitebat. Alius erat\ncum turbae se committebat, alius cum paucitate\ncontentus erat. incipiebat enim sedens et si quando\nillum produxerat calor, exsurgere audebat. illa\nintempestiua in declamationibus eius philosophia sine\nmodo tunc et sine fine euagabatur; raro totam\ncontrouersiam implebat: non posses dicere diuisionem\nesse, non posses declamationem; tamquam\ndeclamationi multum deerat, tamquam diuisioni multum\nsupererat. Cum populo diceret omnes uires suas\naduocabat et ideo non desinebat. Saepe declamante\n \nillo ter bucinauit, dum cupit in omni controuersia\ndicere non quidquid debet dici, sed quidquid\npotest. Argumentabatur moleste magis quam\nsubtiliter: argumenta enim argumentis colligabat et quasi\nnihil esset satis firmum, omnes probationes\nprobationibus aliis confirmabat.\n",
                "1":"erat et illud in\nargumentatione uitium quod quaestionem non tamquam\npartem controuersiae, sed tamquam controuersiam\nimplebat. Omnis quaestio suam propositionem habebat ,\nsuam exsecutionem, suos excessus, suas\nindignationes, epilogum quoque suum. Ita unam\ncontrouersiam exponebat, plures dicebat. Quid ergo?\nnon omnis quaestio per numeros suos inplenda est?\nQuidni? sed tamquam accessio, non tamquam summa.\nnullum habile membrum est si corpori par est.\nSplendor orationis quantus nescio an in nullo alio\nfuerit. Non hexis magna, sed phrasis. dicebat enim\ncitato et effuso cursu, sed praeparatus.\nExtemporalis illi facultas, ut adfirmabant qui propius norant,\nnon deerat, sed putabat ipse sibi deesse. Sententiae\nquas optime Pollio Asinius albas uocabat,\nsimplices, apertae, nihil occultum, nihil insperatum\nadferentes, sed uocales et splendidae.\n",
                "2":"Adfectus\nefficaciter mouit, figurabat egregie, praeparabat suspiciose.\nnihil est autem tam inicum quam manifesta\n \npraeparatio: apparet enim subesse nescio quid mali.\nitaque moderatio est adhibenda, ut sit illa\npraeparatio, non cofessio. Locum beate implebat. non\nposses de inopia sermonis Latini queri, cum illum\naudires: tantum orationis cultae fluebat; numquam\nse torsit quomodo diceret, sed quid diceret. \nsufficiebat illi in quantum uoluerat explicandi uis;\nitaque ipse dicere solebat, cum uellet ostendere non\nhaesitare se in electione uerborum: cum rem\nanimus occupauit, uerba ambiunt. Inde aequalitatem\nin illo mirari non licebat. splendidissimus erat:\nidem res dicebat omnium sordidissimas, acetum et\npuleium et lanternas et psilothrum et spongias;\nnihil putabat esse quod dici in declamatione non\n posset.\n",
                "3":" erat autem illa causa: timebat ne\nscolasticus uideretur. dum alterum uitium deuitat,\nincidebat in alterum nec uidebat nimium illum orationis\nsuae splendorem his admixtis sordibus non defendi,\nsed inquinari: set hoc aequale omnium est, ut uitia\nsua excusare malint quam effugere. Albucius enim\nnon quomodo non esset scolasticus quaerebat, sed \nquomodo non uideretur. nihil detrahebat ex\nsuperuacuo strepitu; haec sordida uerba ad patrocinium\naliorum adferebat. Huc illi accedebat inconstantia\n \niudicii: quem proxime dicentem commode audierat,\nimitari uolebat. Memini omnibus illum omissis\nrebus apud Fabianum philosophum tanto iuueniorem\nquam ipse erat, cum codicibus sedere;\n",
                "4":"memini admiratione \nHermagorae stupentem ad imitationem\neius arescere. nulla erat fiducia ingenii sui et ideo\nadsidua mutatio; itaque dum genera dicendi\ntransfert et modo exilis esse uolt nudisque rebus\nhaerere, modo horridus et ualens potius quam cultus,\nmodo breuis et concinnus, modo nimis se attollit, \nmodo nimis se deprimit, ingenio suo inlusit et\nlonge deterius senex dixit quam iuuenis dixerat;\nnihil enim ad profectum aetas ei proderat, cum\nsemper studium eius esset nouum. Idiotismos est\ninter oratorias uirtutes res quae raro procedit:\nmagno enim temperamento opus est et occasione\nquadam. hac uirtute uarie usus est: saepe illi bene\ncessit, saepe decidit. nec tamen mirum est si\ndifficulter adprehenditur uitio tam uicina uirtus. Hoc\nnemo praestitit umquam Gallione nostro decentius.\n",
                "5":"Iam adulescentulus cum declamaret, apte et\nconuenienter et decenter hoc genere utebatur; quod\neo magis mirabar, quia tenera aetas refugit omne\nnon tantum quod sordidum, sed quod sordido simile\nest. Raro Albucio respondebat fortuna, semper\n \nopinio: quamuis paenituisset audisse, libebat audire.\ntristis, sollicitus declamator et qui de dictione sua\ntimeret, etiam cum dixisset: usque eo nullum\ntempus securum erat. Haec illum sollicitudo fugauit a\nforo et tantum unius figurae crudelis euentus. nam\nin quodam iudicio centumuirali, cum diceretur\niurisiurandi condicio aliquando facta ab aduersario,\ninduxit eiusmodi figuram qua illi omnia crimina\n regereret.\n",
                "6":" Placet, inquit, tibi rem iureiurando\ntransigi? iura, set ego iusiurandum dabo: iura per patris\ncineres qui inconditi sunt, iura per patris \nmemoriam; et executus est locum. quo perfecto surrexit\nL. Arruntius ex diuerso et ait: accipimus\ncondicionem; iurabit. Clamabat Albucius: non detuli\ncondicionem; schema dixi. Arruntius instabat. centumuiri\nrebus iam ultimis properabant. Albucius\nclamabat: ista ratio ne schemata de rerum natura\ntolluntur. Arruntius aiebat: tollantur; poterimus\nsine illis uiuere. Summa rei haec fuit: centumuiri\ndixerunt, dare ipsos secundum aduersarium Albucii,\nsi iuraret; ille iurauit. Albucius non tulit hanc\ncontumeliam, sed iuratus calumniam sibi inposuit\nnumquam amplius in foro dicere. Erat enim homo\nsummae probitatis qui nec facere iniuriam nec\n \npati sciret.\n",
                "7":"et solebat dicere: quid habeo quare\nin foro dicam, cum plu res me domi audiant,\n quam quemquam in foro? cum uolo dico,\nquamdiu uolo; assum utri uolo . et quamuis non fateretur,\ndelectabat illum in declamationibus quod\nschemata sine periculo dicebantur. Nec in\nscholas ticis tamen effugere contumelias poterat Cestii,\nmordacissimi hominis. cum in quadam controuersia\ndixisset Albucius: quare calix si cecidit frangitur,\nspongia si cecidit, non frangitur? aiebat Cestius:\nite ad illum cras; declamabit uobis quare turdi\nuolent, cucurbitae non uolent.\n",
                "8":"Cum dixisset Albucius\nin illa de fratre qui fratrem parricidi damnatum in \nexarmata naue dimisit: imposuit fratrem in culleum\nligneum, Cestius eandem dicturus, sic exposuit\ncontrouersiam: quidam fratrem domi a patre\ndamnatum nouerca accusante, cum accepisset ad\nsupplicium, imposuit in culleum ligneum. Ingens risus\nomnium secutus est . Sed nec ipsi bene cessit declamatio;\npaucas enim res bonas dixit. et cum a\nscholasticis non laudaretur, nemo, inquit, inponit\nhos in culleum ligneum, ut perueniant nescio quo\nterrarum, ubi calices franguntur, spongiae non\nfranguntur? Video quid uelitis: sententias potius audire\n \nquam iocos. fiat: audite sententias in hac ipsa\ncontrouersia dictas."
            },
            "1":{
                "0":"\nALBVCI SILI. De fratre nec iudicare audeo nec\nloqui: uno nomine ei et gratias ago et gratulor,\nquod patrem seruare potuit mori iussus. Tanta\ntempestate confusus neque aestimare quicquam\nneque dispicere potui. Plura tibi crimina, pater,\nfortuna torquente, quam quae uideris ipse nosse,\nindicabo. Solutum mihi fratrem tradideris an\nalligatum nescio: quantum ad meum stuporem attinet,\netiam fugere potuit; nec satis memineram, tale\n ministerium mihi pater an nouerca mandasset ,\nministerium an poenam esse uoluisset, uindictam\nan parricidium. Insui culleo fratrem iubes? non\npossum, pater. non ignoscis? an non credis? ego\ncontendo ne te quidem posse, si quis tibi dixisset\n \ntyrannus: ueni, tuis manibus filium insue. in hoc\nopere potes oculis tuis, potes manibus uti? potes\naudire inclusi filii gemitum? si potes, timeo ne\ninnocentem damnaueris; si non potes, quid frater in\nfratrem non posset, patrem testem dedi.\n",
                "1":"Quid\naccusas quod inpunitatem fratri dederim, quom fato\nconsilium meum uictum sit? a me frater ut uiueret\nnon impetrauit, ut fugeret non impetrauit: nihil\naliud impetrauit quam ut aliter quam in culleo moreretur.\nmalam causam habeo, ut inter fratres. Vbi\nspes ? in gubernaculo ? nulla est. in remigio ? ne in\nhoc quidem est. in comite? nemo repertus est\nnaufragi comes. in uelo? in artemone? omnia paene \ninstrumenta circumcisa sunt, adminiculum spei nullum\nest. patri sum excusandus an fratri? De filio\ntuo hoc respondeo: quamdiu in patrio solo morari\nlicet, ciuis est: proiectus in mare, quidquid post\nexilium et naufragium uel facit uel patitur ab omni\nfoedere uitae communis abstractus, poenarum eius\npars, non et nequitiae opus est. sed aliis\nquerentibus te ipsum testem dabo, non esse piratam.\n",
                "2":"Ego\nilli terrae, ego lucis conspectum, ego etiam mortis\nhumanae facultatem abstuli; fortuna ipsa quae\nmiserita eius est, nihil tamen illi praeter mare reliquit. “Moriendum est mihi, inquit ; pater iussit:\nneque ego te deprecor ne moriar nec tibi licet non\nfacere quod iussus es. inter patrem iratum et\nfratrem moriturum arbitrium pietati tuae necessarium\n \nsuscipe: sanguinem meum patri refer, culleum mihi\nremitte; uolo mori, sed pura manu tua; hoc\npietatis tuae munus ad inferos perferam, licuisse mihi\n per fratrem aliter quam parricidae mori.” ",
                "3":" Asini\nPollionis. Aequas mihi praebete aures: dabo uobis\netiam damnatum absoluendum. “Viuit, inquit, frater.” non credo. “seruauit, inquit, me.” fecisti ut\ncrederem. Haec est summa rerum gestarum: in ea domo\nin qua facile parricidium creditum est, ego fratrem\noccidere non potui, frater patrem. “Quid mihi cum\nista tabula? semel mori uolo.” Q. HATERI.\nEmicabant densis undique nubibus fulmina et terribili\nfragore horridae tempestates absconderant diem:\nimbres undique et omnia procellis saeuientia: expectat,\ninquam, parricidam mare. intumuerat subitis\ntempestatibus mare iustis quoque nauigiis\nhorrendum. Fateor, fateor, dixi: fratrem tibi, si innocens\nest, Fortuna, conmendo. Inueni relictum etiam a\nnaufragis nauigium fragmentum infelix et iam\nnauigaturis omen, quod si quis gubernator uidisset,\n",
                "4":" iter suum distulisset. naufragus a littore emittitur.\nMarcelli AESERNINI. Habes, inquam, frater, si\ninnocens es, nauigium, si nocens, culleum. non feci\nparricidium et — quam facile erramus homines —\nfactum putaui; deliberabam an parerem patri. “Frater,” inquit, “tu primus in domo parricidium facies.” ARGENTARI. Quod iusseras factum est: periit frater. “Viuit, inquit, et me dimisit.” bono argumento\nprobatur uiuere. Vtrasque ad caelum manus sustulit:\n “si nihil umquam impie cogitaui, si patrem meum\netiam damnatus diligo, di immortales, rerum omnium\niudices, adeste.” Si aliter sentiret, infelicia sibi\nimprecatus est maria: sic nauem suam rexit. Blandi.\n",
                "5":"\nIacebat in littore nauigium, quod etiam integrum\ninfeliciter uexerat. Credam parricidam, si tibi\nproficiscenti nauigium suum reddidit. Subi to mihi non\nsentienti ferrum cum animo pariter excidit; torpent\nmanus et nescio qua perturbatione tenebrae\nstupentibus offunduntur oculis. intellexi quam difficile\nesset parricidium facere, etiam quod imperaret\npater. Ita mibi, quae sola miseros in domo nostra\nrespicis, Fortuna, succurras, ita mihi contingat aut\nhoneste uiuere aut mori, ita ex domo nostra ego\nsim ultimus reus, ut ille iurabat meliorem se\nnouercam habuisse quam fratrem. CORNELI HISPANI.\n",
                "6":"\nFateor, uolui occidere; sed tunc intellexi quam\ndifficile esset parricidium. “Ego,” inquit, “patrem\noccidere uolui? ne nunc quidem possem.” Pater noster\nnauigauit sereno die, tranquillo mari, auspicato\nitinere, integra naue. Quid hoc est? felicius \nnauigauit damnatus quam qui damnauerat. “Vade,” inquit; “patrem te habere mihi non licuit, habebo\npatronum; reuertere.” Magnum pietatis argumentum\nfilio carus pater etiam post supplicium. utrum\nuobis uidetur innocentiam apud piratas didicisse,\n an ne apud piratas quidem perdidisse ? ARELLI\nFVSCI patris. Potuit patrem occidere: ecquem testem\ntimebat? Abdicatus a patre quo me conferam? in\n \nmaria? non possum: iratos habeo piratas. Cum\ntraditus est mihi frater imperatumque ut sumerem\nsupplicium, si qua est fides, temptari me putaui an\n possem parricidium facere. Porci Latronis.\n",
                "7":" Perieras, pater, nisi in parricidam incidisses. TRIARI.\nIn naufragio nauigabat. Parum est quod non\noccidit patrem, immo etiam integra naue dimisit etiam\npirata dicitur: iterum falso crimine male audit. CESTI\nPii. Erat nauigium, immo fuerat, sed hoc putre,\nresolutis compagibus, infelix omen nauigationis. “Insue me culleo: certe sentiam maria, non etiam\nuidebo.” Scissa quoque uela fecerant sinus et\narmatas classes naufraga praecesserat ratis: scires\nnauigare qui seruaturus esset patrem. Crudelis\net pertinax nouerca post omnia deuicta\nnihilominus saeuit. maria iam quiescunt, praedones\niam miserentur, piratae iam parcunt. Ibamus\npraeter sepulcrum matris, ille mortem timens, ego\nscelus: expectate, iudices; iam fortuna nobis obiciet\nscelus.\n",
                "8":" Iacebat nauigium peruetus et attritum salo,\nuix unius capax animae. Veni ad uos uictoriam\npulcram petiturus, ut probem me parricidam. Non\noccidisti, inquit, fratrem. Nouerca, audi\niucundissimam uocem: fateor me parricidam, occidi fratrem;\ntutus sum, pater, si hoc probauero? imposui in\nexarmatam nauem: non est hoc occidere?\n \nnouercae quidem numquam satis priuignus occiditur.\nMultas rerum natura mortis uias aperuit et multis\nitineribus fata decurrunt, et haec est condicio\nmiserrima humani generis, quod nascimur uno modo,\nmultis morimur: laqueus, gladius, praeceps locus,\nuenenum, naufragium, mille aliae mortes insidiantur\nhuic miserrimae animae. et hoc occidere uocatur,\nsed diutius. Si quis nunc stat in turba, hoc dicit:\nhuic quisquam parcat, qui fratrem suum occidit et\noccidisse se probat?\n",
                "9":"Componis in domo par, ut\nalter scelere sit parricida, alter ministerio. Inpositus\nest in nauem frater: qualem nauem? scitis nihil\nesse periculosius quam etiam instructa nauigia:\nparua materia seiungit fata. Quid uero si non\nradentibus committitur illa anima, non uelis,\nnon gubernaculo defenditur? exarmata nauis est,\nutroque patens latere; inponitur miser in\nnaufragium, nauigio per se pessum ituro pondus insuper\n addit . Ecce nauem diuinitus armatam: subito uisa\nsunt uela, subito nauis coepit et regere se et adtollere.\nMagnum praesidium in periculis innocentia.\nsaeuum mare uoluitur, procellae spumante impetu\nlatera nauigii urgent, pulsatur undique nauis\npericulis: innocentia tamen tuta est.\n",
                "10":"O maria iustiora\niudiciis! o mitiores procellae patre, quam eiecit ille\nseruaui stis animam! Nec hoc tantum diuinitus\ngestum est quod peruenit tutus in portum, excipitur\nclasse praedonum; habeat pater mentem nauigandi:\n \ncapietur iudex, ut illum paeniteat sententiae suae. “Damnare me nouerca parricidii potuit; parricidam\nfacere ne damnando quidem potuit. cognosce\ninnocentiam meam in mari quam domi noluisti.” Complexu, osculis prosecutus est: sic patrem parricida\n dimisit?\n",
                "11":" IVNI GALLIONIS. Multa non adgnosco:\nfrater domi damnatus est, ego in publico; illi\nobiectum est quod parricidium fecerit, mihi quod non\nfecerim; ille negabat, mihi nouo patrocinio\nutendum est: “fratrem occidi;” in ea domo in qua\nparricidia damnantur, haec innocentia est. Video, iudices,\ninuitos uos audire hoc genus defensionis: malo itaque\nme uobis innocentem probare quam patri. fratrem\nnon occidi, non potui fratrem occidere; idem\ntimuimus, idem doluimus, idem fleuimus, eundem\npatrem habuimus, eandem matrem, eandem nouercam;\n",
                "12":" mitioris natura pectoris sum, mollioris animi. non\nidem omnibus mortalibus natura tribuit ingenium:\nalius durior est, alius clementior; apud piratas\nquoque inuenitur qui non possit occidere. Putaui me\nelectum, ne alius occideret. si mater nostra uiueret,\nputo, illi tradidisset: quod proximum fuit, mihi\ntradidit. Vtrum uobis uidetur per manus fratris\npunire filium uoluisse an ablegare priuignum? Pudet\nme patrocini mei; timeo ne, cum coepero narrare\nquid fecerim, dicatis: certe negabas posse te hominem\n occidere.\n",
                "13":" MVSAE. Traditus est frater\npuniendus mihi potissimum. Quo istud proposito, pater,\nfeceris, apud plerosque disputationem habet: ego si\nquid mitius illo tempore uoluisti fieri, non\nintellexi; imposui multum recusantem et insui culleo\n \npostulantem. Obicis mihi molliorem animum: alius\nmitior est, plus quam debet, alius seuerior quam \nnecesse est, mediis alius adfectibus inter utrumque\npositus totus in sua potestate est. quidam et accusare\net damnare possunt et occidere, quidam tam\nmites sunt ut non possint in caput ne testimonium\nquidem dicere. Non possum hominem occidere: hoc\nuitium et aput piratas inuenitur. Alii uiuere sine\nreipublicae administratione non possunt, aliis in\npriuato latere et extra omnem inuidiam secessisse\npraecipua tranquillitas est, aliis non potest\npersuaderi ut matrimonio obligentur, aliis ut careant; sunt\nqui castra timent, sunt qui cicatricibus suis gaudent.\n",
                "14":"in tanta morum uarietate uidete quantulum sit quod\nexcusem: non ambitioni, non inertiae ueniam peto;\nmisericors sum, non possum occidere hominem.\nGratulare, pater, naturae meae: numquam eiusmodi\nfilius parricidium faciet. hoc uitium a te traxisse\nuideor. an non putatis misericordem, qui quem\ndamnauit puniendum fratri dedit? Centurio Luculli\nMithridaten non potuit occidere — dextra simul ac\nmens elanguit — pro bone Iuppiter, Mithridaten quam\nnon dubium parricidam! Pompei SILONIS. Gaude\npater: neuter ex filiis tuis parricidium fecit. Dimisi\na portu naufragum. narra, pater, quomodo\nte dimiserit sic dimissus. Vis, pater, scire\naccusator nocentior sit an reus? coice in alteram nauem\nnouercam; illa faciat uota, precetur: si neminem\n \ninnocentem accusauit, si priuignum immerentem non\noppressit: in eos piratas incidet, qui nesciant captos\ndimittere.\n",
                "15":" Altera pars. MVSAE. Parricida meus in mari\nregnat. SEPVLLI BASSI. Nega domi parricidam\nfuisse quem scis esse piratam. GAVI SABINI. Facinus\nindignum! damnatus parricida post poenam potuit\ndicere patri suo: “morere.” Divisio. Latro in has quaestiones diuisit: an\nlicuerit illi quod iubebat pater facere. Non licet,\ninquit, fratrem necare; nec ille damnatus erat: non \nenim iudicio publico ceciderat. ignosce, si\ndiligentior sum, cum uideam hominem tam facile damnari:\ntimeo ne quis me parricidi postulet. facile est. si\ndicenda st domi causa, etiam nocens absolutionem\nsperare potero: in foro quid respondebo? “occidi\nfratrem?” parricidam me quidam uocant, quod non adfui\n reo. Si licuit, an debuerit.\n",
                "16":" Nocens est iste, sed\nmihi frater est. naturae iura sacra sunt, etiam apud\npiratas . Quid de me iudicaturus es, si fecero?\nputo difficulter postea in me parricidium credes.\nEtiamsi debuit parere patri, an ignoscendum sit illi\nsi non potuit? Fatebor, inquit, quod fortasse\noffensurum est aures fratrum, offensurum est patris:\nuolui fratrem occidere, non potui. obortae sunt\nsubito tenebrae, diriguit animus, sublapsum est\nintercepto spiritu corpus. Non possum fratrem occidere.\n \npone hoc loco piratam: non poterit. quidam\noccidere hominem tantum non possunt; quorundam\naduersus hostes deficit manus. Fratris quoque\nbeneficium non est tam magnum, pater, quam putas:\nnon ille te noluit occidere, sed non potuit.\nNouissimas illas partes fecit: quamuis non occiderit,\nsi tamen puniit damnatum, an abdicari non debeat.\nDicit enim pater: si non poteras, negasses et\nmisisses ad me, non posse te.\n",
                "17":"Hoc loco dixit Latro\nrem ualde laudatam: “dixisses,” inquit, “te non posse.” ita tu nesciebas? putasti me posse occidere? quid\nergo ? sic loquebaris tam quam unum parricidi\ncondemnasses. Deinde an punierit fratrem. Hic descriptio\nsupplicii, quod dixit grauius etiam culleo\nfuisse, et adiecit hodie que illum poenas dare\ninter barbaros inclusum, per quos necessest illi\npatria, populo, lare carere; sed ne per illos\nquidem necessest parricidium facere. Hac diuisione usi\nsunt quibus placuit damnati causam non defendere\net tantum suam agere; alia usi sunt quibus placuit\net illius causam defendere, inter quos et GEMINVS\nVARIVS fuit, qui aiebat adulescentem optimam\ncausam habere si non occidit fratrem etiam nocentem,\nmeliorem tamen si non occidit innocentem; patitur\nautem materia.\n",
                "18":" fecit ergo has quaestiones Geminus\net quibus idem placuit: an abdicari non debeat\n \netiamsi nocentem fratrem non occidit. hic dixit: non\nlicuit, non debui, non potui. An si innocentem\nnon occiderit. bellam rem hoc loco Geminus dixit,\ncum coepisset per omnis numeros fratrem tamquam\nreum defendere: dicet, inquit, aliquis: “tam sero\ndefendis?” non potui citius: hodie primum res in\nforum delata est. Nouissime: an etiam nocentem satis\npunierit.\n",
                "19":" De colore inter maximos et oratores et\ndeclamatores disputatum est utrumne aliquid deberet dici\nin nouercam an nihil. PASSIENVS et ALBVCIVS et\npraeter oratores magna nouorum rhetorum manus\nin hanc partem transierunt; fuerunt et qui in\nnouercam inueherentur; fuerunt et illi qui non quidem\npalam dicerent, sed per suspiciones et figuras, quam\nrem non probabat Passienus et aiebat minus\nuerecundum esse aut tolerabile infamare nouercam quam\naccusare. Quidam principia tantum habuerunt in\nsua potestate, deinde ablati sunt impetu. excusatius\nest autem in malum colorem incidere quam transire.\nLatro illum introduxit colorem rectum in\nnarratione, quo per totam actionem usus est: non potui\noccidere. et cum descripsisset ingenti spiritu\ntitubantem et inter cogitationem fratris occidendi\nconcidentem, dixit: nouerca, aliut quaere in priuignum tuum\n crimen; hic parricidium non potest facere.\n",
                "20":" CESTIVS\ncolore alio usus est. Transiebamus, inquit,\nsecundum matris sepulcrum. inuocare coepit manes eius.\nmotus sum. et puerili sensu colorem transcucurrit:\nquid facerem? inquit: occidere pater iubebat, mater\n \nuetabat. et cum colore dixit: haec mecum cogitaui:\nnon est imperatum ut manu occiderem, non ut\nlaqueo, non ut mari; eligere supplici genus liberum\nest. FVSCVS ARELLIVS hoc colore usus est: temptari\nme putaui a patre; uno, inquam, supplicio\nalterum filium punire, alterum experiri uolt.\nALBVCIVS in argumentis plura posuit et omnes fere colores\ncontrectauit. In narratione hoc colore usus est et\ndixit: hoc unum mihi praesta beneficium: sine me\n non tamquam parricidam mori.\n",
                "21":"ARGENTARIVS\nnon tamquam frater esset huius consili inuentor,\ndixit: cogitaui quid facerem; tandem inueni\nquomodo parricidium uindicarem sine parricidio. PASSIENVS\nhoc colore usus est: non putaui patrem uelle\nutique occidi filium. uidebatur mihi omnia\nmisericordiae praeparasse: quod domi cognouerat, quod\ninter suos. fratri, inquam, tradidit: age si parcere\nuoluisset, cui tradidisset? Pollio ASINIVS dixit in\nnouercam; itaque illo colore usus est: cogitaui mecum\nquid liceret, quid oporteret. Si tantum,\ninquam, nefas commissum est, nullae meae partes\nsunt ad expiandum saeculum; triumuiris opus est,\ncomitio, carnifice. tanti sceleris non magis\npriuatum potest esse supplicium quam iudicium. MARCELLVS\ndixit: ita si iste parricidium fecit, ideo et\nego faciam? et illam quam supra sententiam retuli:\nhabes, inquam, frater.\n",
                "22":"VARIVS GEMINVS et ipse\ndixit: nolui occidere. egregie, inquam, nouerca\ninter priuignos diuisit odium; aliter alium adgressa\n \nest: alteri parricidium obicit, alteri mandat. Et hac\nillum figura defendit in narratione: interrogaui\nfratrem: aput quem praetorem causam dixisti? “apud\nnullum,” inquit. quis accusator fuit? “nemo.” quis\ntestis ? immo qui testes ? uni enim etiam de minore\nscelere non creditur. “nemo,” inquit. quis de te\npronuntiauit? “nemo. Quid porro?” inquit, “ego si reus\nfuissem, ad te non misissem?” SEPVLLIVS BASSVS\nhoc colore usus est: non habui parricidae\ninstrumenta, non culleum, non serpentes: parricidam\n tamen in maria proieci.\n",
                "23":" HISPANVS duro colore\nusus est: hoc, inquit, supplicium tamquam\ngrauius elegi. Quid? iste, inquam, insuetur et\nstatim omnem sensum supplici effugiet? immo sollicitus\npendeat et, quod ne insuti quidem parricidae patiuntur,\nipse poenam suam spectet; nihil speret,\ntimeat omnia. peius debet quam ceteri parricidae\nmori: a patre damnatus est. et hoc colore per\ntotam declamationem usus est, ut diceret hoc se\ntamquam grauius elegisse. Displicebat color hic prudentibus.\nquam enim spem habet absolutionis, si\nnec paruit nec pepercit? HATERIVS hoc colore\nusus est: diu mecum disputaui. parricida est quem\nnon testis protrahit, non iudex coarguit? quid ergo?\ninnocens quem condemnat pater? inuenioque poenam\nsimillimam reo, mersam non tamen ex toto\nperditam ratem, quae uel punire fratrem posset uel\n absoluere.\n",
                "24":" TRIARIVS et ipse quasi sententiam de\nfratre ferri uoluisset egit et dixit: tandem ad\ncaelum manibus leuatis, “quidquid est,” inquam, “quod\nterris imperat, quod regnat profundo, quidquid est\n \nquod ex sublimi res spectat humanas, inuoco:\ndamnatus alto committitur; di, iudicate post patrem!” Haec sententia dicebatur ex Graeco translata, sed\nGraeca corruptior est: *po/seidon, a)metrh/twn de/spota\nbuqw=n, th\\n e)na/lion klhrwsa/mene basilei/an,\na)na/getai patrokto/nos: meta\\ pate/ra di/kason . A\nparte patris, quod ab archipirata dimissus est, sic\nCESTIVS: poenam, inquit, putauit mihi hanc esse\nmorte grauiorem. Et sic posuit in narratione: rogabam\nut occideret; non impetraui.\n",
                "25":"VARIVS\nGEMINVS ait: in hoc me dimisit, non quia me uolebat\nsaluum esse, sed ad patrocinium suum, ut quia non\nnunc occiderat, uideretur nec ante uoluisse. Latro\ndixit: quis porro me uno miserior est qui uitam\nparricidae debeo? Diocles CARYSTIVS elegantem\nsensum in prooemio posuit pro adulescente, cum\ndiceret causas se abdicationis non inuenire, luxuriae\nse occasionem non habuisse, parricidium sibi non\nobici, etiam contrario se nomine laborare: fortasse,\ninquit, queritur, quod captum non redemerim.\nadiecit: ou)k e)xrh=n lu/trwn: pai=s h)=n . et cum\ntractaret in ultima parte debere patrem etiam uitia\nliberorum ferre, utique in unico, adiecit: pepei/rasai,\npa/ter, o(/ti kai\\ ponhro\\s e)ni/ote ui(o/s e)stin eu)/xrhstos .\nARTEMO in descriptione tempestatis laudatus\nest et belle accessit ad eam: th\\n tou= eu)ploh/santos\n \na)nagwgh\\n a)/kouson . et cum de ipso nauigio\ndiceret, pulchre coepit: ska/fos e)/rhmon a)no/stou tu/xhs .\net ultimam descriptionis sententiam proposuit:\n nauago\\s a)po\\ lime/nwn a)nh=gen . et ad partem narrationis\neleganter transiit: dih/ghsai nu=n, pa/ter, pw=s s' \na)pe/lusen o( ou(/tws a)poluqei/s . GLYCON dixit: i)de/a\nkritou= e(no\\s ou)k a)rkei= *K*A*T*A *M*K*N*E*P *P*N*A*U *T*I AV|\n*K*N*M*E nau=n e)steqei\\s eu(ri/skei to\\ mhde\\n a)dikei=n tu/xh| .\n",
                "26":" Soleo dicere uobis CESTIVM Latinorum uerborum\ninopia hominem Graecum laborasse, sensibus\nabundasse: itaque quotiens laetius aliquid describere\nausus est, totiens substitit, utique cum se ad\nimitationem magni alicuius ingeni direxerat, sicut in\nhac controuersia fecit. nam in narratione, cum\nfratrem traditum sibi describeret, placuit sibi in hac\nexplicatione una et infelici: nox erat concubia et\nomnia, iudices, canentia sub sideribus muta erant.\nMONTANVS IVLIVS qui comes fuit egregius\npoeta, aiebat illum imitari uoluisse VERGILL descriptionem:\n\n Nox erat et terras animalia fessa per omnis\n Alituum pecudumque genus sopor altus habebat. Virg. A. 8.26-27 \nAt Vergilio imitationem bene cessisse, qui illos\noptimos uersus VARRONIS expressisset in melius:\n \n Desierant latrare canes urbesque silebant;\n Omnia noctis erant placida composta quiete. \n\nSolebat OVIDIVS de his uersibus dicere, fieri \npotuisse longe meliores, si secundi uersus ultima pars\nabscideretur et sic desineret:\n Omnia noctis erant. \nVarro quem uoluit sensum optime explicuit,\nOuidius in illius uersu suum sensum inuenit: aliut\nenim intercisus uersus significaturus est, aliut totus\nsignificat. "
            },
            "2":{
                "0":"\nSi accusasset Cicero Popillium,\nuiueret. Occidit Ciceronem Popillius: puto iam\ncreditis occisum ab isto patrem. Vt uno ictu pereat\ntantum dabo: pro Cicerone sic liceat pacisci ? GAVI\nSabini. Quod unum potuimus effecimus, ut ueniret\ntempus quo Popillius Ciceronem desideraret. “Popilli,\npotes,” inquit, “Ciceronem occidere; potes uel\npatrem.” Porci Latronis. Prorsus occisurus Ciceronem\ndebebat incipere a patre. “Antonius, inquit, me\niussit.” Non pudet te, Popilli? imperator te tuus\n \ncredidit posse parricidium facere. Abscidit caput,\namputauit manum, effecit ut minimum in illo esset\ncrimen quod Ciceronem occidit. Facinus indignum!\nfelicissime licet cedat actio, id solum proficiemus, ut\nqui Ciceronem occidit tantum erubescat.\n",
                "1":" Pro di boni!\noccisum Ciceronem malo s mores uoco . ALBVCI SILI.\nCaedit ceruices tanti uiri et umero tenus recisum\namputat caput. I nunc et nega te parricidam. hoc\nunum tamen feliciter fecisti, quod ante occidisti\npatrem quam Ciceronem. Facilius pro parricida iudices\nmouit quam pro se clientem. Ad uos hoc,\npatroni, exemplum pertinet: nullos magis odit\nPopillius quam quibus plurimum debet. Vbicunque\nestis, iudices, qui in istum reum sederatis, ecquid\npoenitet absoluisse? ARGENTARI. Impius est,\ningratus est; audeo dicere, parricida est : sensit qui\ndefenderat. Respice forum: hic sub Cicerone\nsedisti; respice rostra: hic supra Ciceronem stetisti.\nQuantum eloquentia tua, Cicero, potuit! Popillius\nde moribus reus est. Abscidit ceruices loquentis:\nhaec est absoluti clientis post longum tempus\nsalutatio. Parce iam, quaeso, Popilli: nihil tibi nisi\noccidendum Ciceronem mandauit Antonius . Duo\nfecit parricidia quorum alterum audistis, alterum\n uidistis.\n",
                "2":" CESTI PII. Si dixero: adulescentia turpis\nest, infamis pueritia, respondebit: iam ista Cicero\n defendit. Non pudet, Popilli? accusator tuus\nuiuit. “Quid tam commune quam spiritus uiuis,\nterra mortuis, mare fluctuantibus, litus eiectis?” \nParricida, sic etiam tu perisses. FVLVI Sparsi.\nNon credidisset Popillium fecisse Antonius, nisi in\nmentem illi uenisset illum et parricidium fecisse.\nFacinus indignum! a me defenditur Cicero, cum Popillium\nCicero defenderit. MENTONIS. Non magis\nquisquam alius occidere Ciceronem potuit praeter\nPopillium, quam nemo Popillium praeter\nCiceronem defendere. parricidam quem uiuos negarat\nCicero occisus ostendit. Fortunam Ciceronis! Antonius\nillum proscripsit qui accusatus est, Popillius\noccidit qui defensus est. Si damnatus esses,\ncarnifex te culleo tum insuisset. Video quid respondeat:\nnon credet Antonius occisum Ciceronem a Popillio,\nnisi ei signum attulerit.\n",
                "3":"Triarii. Praesta Ciceroni\nquod propinqui Catilinae, quod amici Verris, quod\n clientes Clodii praestiterunt: proscriptum transi.\nNe a mortuo quidem manus abstinet, lacerat\noccisum. Popilli, hoc parricidium tertium tuum est.\nPompei SILONIS. Numquid magis exonerare te possum?\npraesta Ciceroni quod Antonius. CORNELI\nHispani. Dic: Antoni, ego istud scelus facere\npossum: et patrem occidi. Securi erant amici\nCiceronis postquam ad illum Popillius missus est. ARELLI\nFVSCI patris. Potuisti Ciceronem occidere? at\nquam nobis bene persuaserat Cicero parricidium te\nfacere non posse! Occidisti tu Ciceronem\nloquentem: numquid, inquit, est aliquis ex tuis uerendus\nindex? an nemo Ciceroni timendus est qui cum\n \nPopillio uenit? Q.\n",
                "4":" HATERI. Qui modo Italiae umeris\nrelatus est nunc sic a Popillio refertur? proposito\nin rostris capite Ciceronis, quamuis omnia metu\ntenerentur, gemitus tamen populi liber fuit. IVLI\nBASSI. “Proscriptus, inquit, erat Cicero.” pater certe\ntuus proscriptus non fuit. Blandi. Di manes\nPopilli senis et inultae te patris, Cicero,\npersecuntur animae, ut quem negasti parricidam sentias.\nCapitonis. Deduxi ad uos reum omnium quos terra\nsustinet nocentissimum, ingratum, inpium, percussorem,\nbis parricidam; nec tamen timeo; patroni\nuiderint: nemo a Popillio nisi post beneficium\nocciditur. Ne damnationem quidem istius despero; non\nenim a Cicerone defenditur. Timeo ne causae non\nsatisfaciam. maior causa est occisum a Popillio\nCiceronem queri quam fuit aliquando probare non\n occisum patrem.\n",
                "5":" Ciceronem quisquam potuit\noccidere qui audiit? Minturnensis palus exulem Marium\nnon hausit; Cimber etiam in capto uidit\nimperantem; praetor iter a conspectu exulis flexit; qui in\ncrepidine uiderat Marium in sella figurauit. Non\npossumus de Popillio queri: eodem loco patronum\nhabuit quo patrem. Cn. Pompeius terrarum\nmarisque domitor Hortensi se clientem libenter professus\nest; et Hortensius bona Pompei, non Pompeium\ndefenderat. Romulus, horum moenium conditor et\nsacratus caelo parens, non tantam urbem fecit quantam\n Cicero seruauit.\n",
                "6":" Metellus Vestae extinxit\nincendium, Cicero Romae. glorietur deuicto Annibale\n \nScipio, Pyrrho Fabricius, Antiocho alter Scipio,\nPerse Paulus, Spartaco Crassus, Sertorio et\nMithridate Pompeius: nemo hostis Catilina propius\naccessit. Fertur adprensum coma caput et defluente\nsanguine hunc ipsum inquinat locum in quo pro\nPopillio dixerat. BVTEONIS. Quantae fuit\neloquentiae! probauit ab eo non occisum patrem a quo\noccidi poterat etiam Cicero. MARVLLI. Si inimicus\nessem patronis, optarem ut reus absolueretur. Turpe\niudico in ea ciuitate Ciceronem non defendi in qua\ndefendi potuit etiam Popillius.\n",
                "7":"Popillium pauci ex historicis tradiderunt\ninterfectorem Ciceronis et hi quoque non parricidi\nreum a Cicerone defensum, sed in priuato iudicio:\ndeclamatoribus placuit parricidi reum fuisse. Sic\nautem eum accusant tamquam defendi non possit,\ncum adeo possit absolui, ut ne accusari quidem\npotuerit. Latroni non placebat illum sic accusari\nquomodo quidam accusauerunt: obicio tibi, quod\noccidisti hominem, quod ciuem, quod senatorem,\nquod consularem, quod Ciceronem, quod patronum\ntuum. hac enim ratione non adgrauari\nindignationem, sed fatigari. statim illo ueniendum est ad quod\nproperat auditor; nam in reliquis adeo bonam causam\nhabet Popillius, ut detracto eo quod patronum\noccidit, nihil negoti habiturus sit; patrocinium eius\nest ciuilis belli necessitas. itaque nolo per illos\nreum gradus ducere quos potest totiens euadere.\n \nlicuit enim in bello et ciuem et senatorem et\nconsularem occidere, ne in hoc quidem crimen est quod\nCiceronem, sed quod patronum. Naturale est autem,\nut quod in nullo patrono fieri oportuit, indignius\n sit factum in Cicerone patrono.\n",
                "8":" Latro accusauit\nillum de moribus: primum quod sic uixisset, ut\ncausam parricidi diceret; deinde quod patronum suum\noccidisset. et fecit has quaestiones: an non possit\neo nomine accusari quo absolutus est. Si “quis,\ninquit, uolet hodie parricidi me postulare, non poterit.\nquomodo quod crimen obici non potest,\npuniri potest?” An in bello ciuili acta obici non\npossint. Honeste dixit cum hunc locum tractaret VARIVS\nGEMINVS: si illa, inquit, tempora in crimen uocas,\ndicis non de hominis, sed de reipublicae moribus.\nSi potest quod ciuili bello actum est obici, an hoc\nobici debeat. Hanc quaestionem in illa diuisit: an\netiamsi necesse ei fuit facere, non sit tamen\nignoscendum. ad quaedam enim nulla nos debet\nnecessitas conpellere. Hoc loco Lateo dixit summis\nclamoribus: ita tu, Popilli, si Antonius iussisset,\n et patrem tuum occideres? Deinde an non fuerit\nilli necesse. Potuisti excusare te, potuisti\npraemittere aliquem ad Ciceronem, ut sciret et fugeret;\n",
                "9":" necesse certe non fuit manum caputque praecidere mortuo.\nColorem pro Popillio Lateo simplicem habuit:\n \nnecessitate coactum fecisse; et hoc loco illam\nsententiam dixit: miraris si eo tempore necesse fuit\nPopillio occidere quo Ciceroni mori? ALBVCIVS\ndixit in poenam Ciceronis electum amicissimum\nCiceroni, quasi exprobraturus per hoc illi fortunam\nesset. molestius, inquit, feret se a Popillio occidi\nquam occidi. MARCELLVS AESERNINVS eundem\ncolorem aliter induxit. Cogitabat, inquit, secum\nAntonius: quod Ciceroni excogitabo supplicium? occidi\niussero? olim iam aduersus hunc metum emuniuit\nanimum; scit “mortem nec inmaturum esse consulari \nnec miseram sapienti:” fiat aliquit noui quod\nnon exspectat, quod non timet; non indignatur\nceruicem hosti porrigere, indignabitur clienti. Popillium\naliquis uocet, ut sciat quantum illi defensi rei\nprofuerint. SILO POMPEIVS hoc colore usus est:\n",
                "10":"\noffendebar, inquit, proscriptione et quaedam liberius\nloquebar. “Non miror; Ciceronis cliens es: tanto\nmagis occide Ciceronem tuum.” Et dixit non suae\ninfirmitatis sententiam: uterque, inquit, sed diuerso\ngenere punitus est: Ciceronis proscriptio fuit occidi,\nmea occidere. MARVLLVS, praeceptor noster, sic\nnarrauit: iussit, inquit, imperator, iussit uictor, iussit\nqui proscribebat: ego illi negare quicquam possem\ncui nihil poterat negare respublica? BLANDVS hoc\ncolore: uolui, inquit, me excusare; dixi: “Cicero me\ndefendit;” respondit: “scio; me accusauit. i ergo, ut\nsciat plus sibi Antoni accusationem nocuisse quam\nPopilli defensionem profuisse.” BVTEO hoc colore:\n",
                "11":" “uocetur, inquit ille , Ciceronianus ille cliens,\namicus; excogitaui quomodo Cicero sua periret manu.” \nCESTIVS hoc colore: durissima, inquit, mihi militia\nin Antonio castris fuit ob hoc ipsum quod\nCiceronis eram cliens; difficillimae mihi expeditiones\nmandabantur. tunc quoque uocatus sum quasi ad\npoenam: “i, inquit, occide Ciceronem; nec credam,\ninquit, nisi attuleris caput;” magisque admiratus est\npotentiam suam quod Ciceronem Popillio non\nlicebat non occidere. FVSCVS ARELLIVS hoc colore\nusus est: Antoni se partem secutum, ut, si quid\nposset, Ciceroni prodesset; facta proscriptione ad\ngenua se Antoni procidisse, deprecatum esse pro\nCicerone; offensum Antonium dixisse: “eo magis\noccide quem mori non uis.” Hic color displicebat\nPASSIENO quia ad testem ducit; nam si hoc fecit\nPopillius, non tantum quod defendat non habet, sed\n habet quod glorietur.\n",
                "12":" HISPO ROMANIVS uehementi\ncolore usus est et duro: patronum enim dedit\nPopillio et dixit aliter se causam acturum Popilli,\naliter Antoni; pro Popillio dicturum: occidere nolui,\ncoactus sum; pro Antonio dicturum: occidi Ciceronem\noportuit. et dixit locum, aliter non potuisse\npacari rempublicam, quam si ille turbator oti e\nrepublica sublatus esset. Solus ex declamatoribus in\nCiceronem inuectus est. Quid ille, inquit, cum\nAntonium hostem iudicaret et omnis Antoni milites,\nnon intellegebat se et Popillium proscripsisse? Hic\ncolor prima specie asperior est, sed ab illo egregie\n \ntractatus est. VARIVS GEMINVS dixit: cum\nimperasset mihi Antonius, passus sum, ne aliquis P.\nClodi cliens mitteretur, qui contumeliis adficeret\nantequam occideret, qui uiuum laniaret.\n",
                "13":"ARGENTARIVS\ndixit: uocatus ueni; post proscriptionem\nAntonius terribilior erat factus etiam suis. iussus\nsum Ciceronem occidere. quid facerem? non parere\nuno modo poteram, si me occidissem: hoc nec\nCicero poterat. A parte accusatoris illo loco, quo\nPopillius uenit, nemo non aliquid uoluit noui dicere.\nLatro ait: praecluserat fores; nemo ad proscriptum\nrecipiebatur; Popillius ut uenit admissus est. CESTIVS\ndixit: ut renuntiatum est Ciceroni, ait:\nPopillio semper uaco. HISPANVS CORNELIVS fecit etiam\nquerentem Ciceronem: Popilli, tam sero ? ALBVCIVS\nait: quid est, Popilli? ecquid tuto lateo? numquid\nmutandus est locus ? Inepte † Sabidiebius PAVLVS qui\ninduxit Ciceronem cum maxime pro Popillio\norationem legentem. Et MVRREDIVS non est passus hanc\ncontrouersiam transire sine aliqua stuporis sui nota.\ndescripsit enim ferentem caput et manum Ciceronis\nPopillium et Publilianam sententiam dedit: Popilli,\nquanto aliter reus Ciceronis tenebas manum est ? "
            },
            "3":{
                "0":"\nCESTI PII. Dic quid commiserim. nescis? certe\nnec secreta te fallunt. Dimittat me: intellegetis cui\nparauerim. Dic quid ante commiserim: nisi forte\ncontentus es reo obicere parricidium, parricidae nihil.\nARGENTARI. Volui mori quia reus fui. quid ergo?\nnemo reus uiuet? uiuet cui sordidatus adsedebit\npater. Reuertar ad uenenum, quoniam iniqua\nfortuna nullo me periculo defungi semel passa est.\nALBVCI SILI. Quare ergo non moreris? non iuuat\nme mori si quem alium iuuat. Vt interuenit, in\nhas cogitationes abii: ergo quisquam tam infelix\nfuit? ergo quisquam me magis odit quam ego? misereri\n mei coepi.\n",
                "1":" Vari GEMINI. “Ter, inquit, abdicatus\nes.” Videris mihi, pater, obicere quod tamdiu\nuiuam. Quod uenio, quod pro me loquor, nolite\nmirari: tam iucundum est innocentibus defendi quam\nmiseris mori. CORNELI HISPANI. Scio quosdam\npericlitantis illa iactare: nunc primum causam dico.\nhaec ego dicere non possum; ter reus fui nec\ndubito, quin uobis in odium uenerim, cum ipse me\noderim. Porci Latronis. Ter causam dixi;\naccessit ad haec supplicia mea uenenum; teneo; hoc si\ntibi satis non est, uiuam.\n",
                "2":" Altera pars. ALBVCI SILI. Testor deos\nimmortales hoc me. tribus iam abdicationibus cauisse, ne\n \nin domo mea uenenum deprenderem. Parricidi reus\nuiuit qui abdicatus mori uoluit. In quam angusto\ndomus meae fortuna posita est! aut patri\npereundum est aut filio. Quid habes quare mori uelis?\nuiuunt orbi, uiuunt naufragi, uiuunt etiam quibus\ncontigerunt liberi ter abdicati. Cum se mori uelle\ndicat, uitam rogat. Teneo parricidam, quod apparet,\netiam in suam mortem paratissimum. CORNELI\nHispani. Nolite mirari si debitas uires dolori meo non\nexhibuero: tribus iudiciis experti estis patres\naccusare non posse.\n",
                "3":"VIBI RVFI. Cum tantum sit quod\nfateris, quantum est quod negas? Tu uenenum\nquaesisti, tu uenenum emisti, tu uenenum intulisti in\neam domum in qua habebas inimicum patrem. Recte\nuitam odisses, si iam tum tibi parricidium\nobiecissem. Vis scire quid peccaueris? indica quis tibi\nuendiderit; dicetur illi: tu ulli uenenum uendebas?\ntu ter abdicato uendebas? sine dubio nesciebas cui\ndaturus esset. Ita hoc ego iudicio fili mortem moror?\nSi me cum isto includitis moriar, ut hanc\nuobis faciam inuidiam quam iste mihi facere uoluit.\nVari Gemini. Quaeritis filius meus uenenum cui\nparauerit? non bibit. Pompei SILONIS. “Mihi,\ninquit, paraui.” et hoc est patri parare. Absolutus\nmori uolt, reus uiuit. MVSAE. “Habuit malum\nmedicamentum Mithridates.” quis enim alius debebat\nhabere quam parricida? “habuit, inquit, Demosthenes\nuenenum et bibit.” idem ego tibi pater quod\nDemostheni Philippus? Porci Latronis.\n \n",
                "4":" Cum abdicarem, si quid obieceram, aiebat: numquid\ndeprendisti? non tamen habebitis quod multum de eo\ndubitetis: quod negat parricidium, quod confitetur\nuenenum est. “Mori, inquit, uolo.” uiuo patre et hoc\nparricidium est. Miser aeque timui ne biberet\nuenenum quam ne daret. ARELLI FVSCI patris. “Mihi,\ninquit, paraui uenenum;” ne quis dubitet an alium\npossit occidere. IVNI OTHONIS patris. Reus est\nparricidi qui mauolt mori quam patrem uidere.\nQuomodo uoltis magis probem uobis illum me mori uoluisse?\nnon uolt mori. “Mori, inquit, uolui.” quare?\nquia ter uicisti? Si mihi creditis, parricidium facere\nuoluit; si isti, a me parricidium fieri uoluit. Qualis\nest reus cuius hoc unum patrocinium est, indignum\nse uita fuisse ? Dico tam inuisum illi fuisse patrem,\nut occidere uoluerit: ipse fatetur tam inuisum sibi\nfuisse, ut occidere uoluerit.\n",
                "5":" Non puto uos exigere diuisionem, cum\nconiecturalis sit controuersia. habet tamen dissimilem\nceteris coniecturam et duplicem; non quomodo solet\naut inter duos reos, cum alterum coarguimus, aut\ninter duo crimina, cum alterum probamus, ut id\nalterius fiat probatio, tamquam cum dicimus\nadulteram fuisse, ut credatur propter hoc etiam uenefica:\nin uno homine coniectura duplex est. quaerimus\nenim utrum uenenum in suam mortem an in patris\nparauerit.\n",
                "6":" Si hoc colore dici placet pro adulescente quo\ndixit Latro, ut nihil mutaret uoces, sed diceret:\n “mori uolui taedio abdicationum et infelicitatis\nadsiduae, cum in hoc tantum sordes ponerem, ut cum\nmaiore tormento positas resumerem, et absolutio\nmihi uni non finis esset periculi set initium,” incipit\npraeter coniecturam et illa prima uulgaris in\neiusmodi controuersiis et pertrita quaestio incurrere, an\nuenenum habere in mortem suam liceat. ALBVCIVS\nillo colore pro adulescente dixit, non fuisse\nuenenum. Cum putarem, inquit, odio me esse patri\nmeo, uolui experiri adfectum eius, quomodo\nmentionem mortis meae ferret: itaque palam et ita, ut\ninterueniret pater, tenui. FVSCVS ARELLIVS eodem\ncolore usus est sed aliter; non dixit: experiri\npatrem uolui, sed:\n",
                "7":" ut miserabilem me patri facerem.\nMVRREDIVS pro cetero suo stupore dixit\nmedicamentum se parasse ad somnum , quia adsiduae\nsollicitudines uigiliarum sibi consuetudinem fecerint.\nA parte patr is colorem et Publilianam sententiam\ndedit: abdicationes, inquit, suas ueneno diluit; et\niterum: mortem, inquit, meam effudit. Memini\nOSCVM, cum loqueretur de hoc genere sententiarum,\nquo infecta iam erant adulescentulorum omnium\ningenia, queri de PVBLILIO, quasi ille iam hanc\ninsaniam introduxisset. CASSIVS SEVERVS, summus\nPublili amator, aiebat non illius hoc uitium esse,\nset eorum qui illum ex parte qua transire deberent\nimitarentur, non imitarentur quae apud eum melius\nessent dicta quam apud quemquam comicum\n \ntragicumque aut Romanum aut Graecum; ut illum\nuersum quo aiebat unum uersum inueniri non posse\nmeliorem:\n Tam dest auaro quod habet quam quod non habet; \net illum de eadem re dictum:\n Desunt luxuriae multa, auaritiae omnia; \net illos uersus qui huic quoque ter abdicato possent\nconuenire:\n O uita misero longa, felici breuis! \n",
                "8":" et plurimos deinceps uersus referebat Publili\ndisertissimos. deinde auctorem huius uiti quod ex\ncaptione unius uerbi plura significantis nascitur aiebat\nPOMPONIVM Atellanarum scriptorem fuisse, a quo\nprimum ad LABERIVM transisse hoc studium\nimitandi, deinde inde ad Ciceronem qui illud ad\nuirtutem transtulissent. Nam ut transeam innumerabilia\nquae Cicero in orationibus aut in sermone dixit ex\n ea nota, ut non referam a Laberio dicta, cum mimi\neius quidquid modo tolerabile habent tale habeant,\nid quod Cicero in Laberium diuus Iulius\nludis suis mimum produxit, deinde equestri\nillum ordini reddidit; iussit ire sessum in equestria;\nomnes ita se coartauerunt, ut uenientem non\nreciperent. Cicero male audiebat tamquam nec\nPompeio certus amicus nec Caesari, sed utriusque\n \nadulator. Multos tunc in senatum legerat Caesar et ut\nrepleret exhaustum bello ciuili ordinem et ut eis\nqui bene de partibus meruerant, gratiam referret.\nCicero in utramque rem iocatus est , misit enim\nad Laberium transeuntem: recepissem te nisi\nanguste sederem. Laberius ad Ciceronem remisit:\natqui soles duabus sellis sedere. uterque\nelegantissime, sed neuter in hoc genere seruat modum.\n",
                "9":"Ab\nbis huius studii diffusa est in plures imitatio. Sed\nut ad controuersiam redeam, CASSIVS SEVERVS\naiebat placere sibi illum colorem: mori uolui; et\nquasdam dixit inter disputandum sententias: tertio,\ninquit, cum abdicarer, aiebam: nihil tanti est;\ninfelicem hanc animam, quam totiens exagitat pater\net infestat, semel recipiat. sed illud rursus dicebam\nmihi: serua istam animam: facies quod uoles\nabsolutus. Quare ergo nunc non moreris? dicit aliquis.\nPrimum non semper idem miseris libet;\nnonnumquam iuuat cum fortuna sua concurrere et illam\nfatigare. Deinde uis uerum quare non moriar interim?\nquia puto te uelle. Otho IVNIVS ineptam\nsententiam uidebatur dixisse: non multum interest\nmea, aut enim me aut filium meum uoluit\noccidere. "
            },
            "4":{
                "0":" CESTI PII. Non est quod mulieris adfectum lege\naestimetis, qua minatur; omnia facit ne filius alligetur.\nNauigaturus reliquit uxori filium; nec adhuc\ncaeca erat. ALBVCI SILI. Deduxi ad te filium;\nitaque tene, complectere. audeo dicere, hoc par ne\npiratae quidam diuiderent. Si uellet filium alligari,\npateretur ire quo properat. Ergo tu, adulescens,\nmatri tuae ne decem mensum quidem alimenta\nreddes? si pascere non uis matrem, exspecta saltem ut\nefferas. TRIARI. Legem attulit qua catenas minetur,\ncausam qua timet. Marcelli AESERNINI. Si\nperseueras, me quoque ad piratas trahe: impetrabo ab\nillis alimenta; et uirum meum pascunt. FVLVI\nSparsi. Mater si non pascitur peritura est; pater\netiamsi non redimitur, tamen pascitur. IVLI BASSI.\n",
                "1":" Patri tuo supersunt et oculi et alimenta.\nAltera pars. CESTI PII. Matrem meam imitari\nuolo: amare me meos docuit. Vnius uinculis duos\nalligat. Si matris exemplo pius esse uoluero, etiam\n \noculos patri debeo. ARELLI FVSCI patris.\nDesertorem tuum aput patrem inuenies. Vari Gemini.\nQualis fortuna est! cui uicto, mater, catenas\ndenuntias, uictori ad piratas eundum est. Omnia licet\npatri praestem, meliorem tamen habuit uxorem.\nQuam multi me putant, quia nolo ad patrem\nredimendum ire, nunc cum matre conludere! FVLVI\nSparsi. Matri nihil timeo, si eam apud uos\nrelinquo: patri quid non timeo, si eum apud piratas\nrelinquo? BVTEONIS. Oculos certe eruam mihi, ne\nplus marito praestiterit uxor.\n",
                "2":"Latro hanc controuersiam quasi tota offici esset\ndeclamauit; nullas quaestiones iuris inseruit, sed\ncomparauit inter se incommoda patris et matris et\ntamquam thesim dixit: utrum ad redimendum\npotius captum patrem ire filius deberet, an ad\nalendam caecam matrem subsistere; et sic eam diuisit,\nut diceret: hoc quod mater desiderat, utile est et \npatri. Nouissime tractauit ne patrem quidem uelle;\nutique, si sciat matrem in hac esse fortuna, non\npassurum. In epilogis uehemens fuit APOLLONIVS\nGraecus. BVTEO fatuam quaestionem mouerat\nprimam: an lex quae de alendis parentibus lata esset\nad patris tantum pertineret. illis omnia priuilegia\ndata et ipsam poenam non alentium signum esse\nnon muliebris potestatis. Res est ineptior quam ut\ncoarguenda sit, itaque transeo; illud unum quod\ndicebat Pollio ASINIVS referam: numquam debere\n \ntemptari in causa uerecunda inprobam quaestionem.\n",
                "3":" Hispo ROMANIVS illam mouit quaestionem: an lex\nde alendis parentibus non pertineret ad matres\nuiuis patribus. Filius, inquit, familiae nulli poterit\nseruire nisi patri; omni alia seruitute liber est.\nputa enim te alimenta petere ab eo quem pater\nmittat peregre, quem nauigare iubeat: primae\npartes sunt patris, secundae matris. ALBVCIVS non\niuris illam fecit quaestionem sed aequitatis, ita\ntamen ut et iuris adiungeret: utrum matris prius esset\n an patris officium. SILO POMPEIVS illam fecit\nquaestionem: an quotiens duobus communio esset,\npotestas eius tota fieret qui praesens esset. Puta,\ninquit, seruum te esse communem: huic domino\nseruies qui praesens est. puta fundum esse communem:\nis fructus percipiet qui praesens est. Illam\nquaestionem huic duram subiecit: an nunc pater nullum ius in\nfilium habeat. Quomodo, inquit, iura ciuis non habet,\nqui liberi hominis non habet, ita qui ciuis non\nhabet nec patris habet; ille nullam in te potestatem\nhabet, mater in totius legis possessione est; iam\n non commune illi ius in te, set proprium est.\n",
                "4":" VARIVS GEMINVS sic diuisit: an non semper filius cogi\npossit, ut matrem alat; deinde an nunc cogendus\nnon sit. Non semper, inquit, filius cogitur. transeo\nillos qui non possunt, aegros inutiles; aliquis ad\npropellendum hostem proficiscitur in cuius unius\nmilitia posita est salus publica: hunc retinebit\nmater? puta legatum de summa reipublicae, puta\n \nfoederis: huic mater manum iniciet? Et per partes\ncomparando utrumque officium, ille, inquit, peregre\nest, tu domi; ille captus, tu libera; ille inter\npiratas, tu inter ciuis; ille alligatus, tu soluta es. at\ntu caeca es: ille hoc infelicior quod uidet; quid enim\nuidet? notas captiuitatis suae et caedes et uolnera\net cruces eorum qui non redimuntur. At\npericulosum est. nihil non; et domi manere et flere.\n",
                "5":"\nLatro dixit pro matre summisse et leniter agendum.\nnon enim, inquit, uindictam, sed misericordiam\nquaerit et cum eo adulescente consistit in quo ita\nexigit pietatem, ut impediat. aiebat itaque uerbis\nquo que horridioribus abstinendum quotiens talis\nmateria incidisset; ipsam orationem ad habitum eius\nquem mouere uolumus adfectus molliendam. in\nepilogis nos de industria uocem quoque infringere et\nuultum deicere et dare operam, ne dissimilis\norationi sit orator; conpositionem quoque illis mitiorem\nconuenire. CALVVS, qui diu cum Cicerone iniquissimam\nlitem de principatu eloquentiae habuit,\nusque eo uiolentus actor et concitatus fuit, ut in\nmedia eius actione surgeret Vatinius reus et exclamaret:\nrogo uos, iudices, num, si iste disertus est, ideo me\ndamnari oportet?\n",
                "6":"Idem postea cum uideret a clientibus\nCatonis, rei sui, Pollionem Asinium\ncircumuentum in foro caedi, inponi se supra cippum iussit\n \n— erat enim paruolus statura, propter quod etiam\n Catullus in hendecasyllabis uocat illum “salaputtium\ndisertum” — et iurauit, si quam iniuriam Cato\nPollioni Asinio accusatori suo fecisset, se in eum\niuraturum calumniam; nec umquam postea Pollio a\nCatone aduocatisque eius aut re aut uerbo uiolatus\nest Solebat praeterea excedere subsellia sua et\ninpetu latus usque in aduersariorum partem\ntranscurrere. Et carmina quoque eius, quamuis iocosa sint,\nplena sunt ingentis animi. dicit de Pompeio:\n digito caput uno\n\n Scalpit. quid credas hunc sibi uelle? uirum. \n",
                "7":"\nCompositio quoque eius in actionibus ad exemplum\nDemosthenis riget: nihil in illa placidum, nihil lene\nest, omnia excitata et fluctuantia. Hic tamen in\nepilogo quem pro Messio tunc tertio causam dicente\nhabuit, non tantum leniter componit, sed etiam\ndicit: “credite mihi, non est turpe misereri” et\n cetera ; omnia in illo epilogo fere non tantum\nemollitae conpositionis sunt, sed infractae. In hac\ncontrouersia Publilianam sententiam dedit FESTVS\nquidam rhetor, staturae pusillae, in quem EEVCTEMON,\nhomo uenustissimi ingeni, Graece dixit:\nantequam te uiderem, nesciebam rhetoras uictoriatos\nesse. Fuit autem Festi sententia: “captus est,\n \ninquit, pater.” si te capti mouent, et haec capta est.\net quasi non intellexissemus: an nescitis dici “captos\nluminibus?” ",
                "8":"Et illud dixit: mitte istam epistolam\ninfructuosam. odisse illam debes: haec est quae\nmatrem tuam excaecauit. et illam falsissimam in\nquam multi incidunt: propter hoc ipsum, inquit,\nmagis flebilis est, quod non potest flere. et iterum:\nlacrimae, inquit; matri desunt, causae supersunt;\ntamquam caeci flere non soleant. Memini CRISPVM\nquendam antiquum rhetorem in illa controuersia\nuiri fortis qui tertium filium retinet, cum alter filius\nin tyrannicidio perdidisset oculos, alter in acie\nmanus: exsurgite nunc uiua cadauera, rogate pro patre.\nsed quid ego meos derideo? alter quos roget non\nuidet, alter quibus roget non habet.\n",
                "9":"Multis\nconpositio belle sonantis sententiae imposuit; itaque\nmemini Latronem PORCIVM, ut exprobraret hanc\naudiendi scolasticis neglegentiam, maxime quia\nTRIARIVS conpositione uerborum belle cadentium multos\nscolasticos delectabat, omnes decipiebat, in quadam\ncontrouersia, cum magna quasi ui fluerent et\nconcitata, sic locum conclusisse: inter sepulcra monumenta\nsunt; et cum scolastici maximo clamore laudarent,\ninuectus est in eos ut debuit et hoc effecit, ut in\nreliquum etiam quae bene dicta erant tardius\nlaudarent, dum insidias uerentur. GLYCON dixit:\n \n *para/qei, mh=ter, e)pilabou= te/knou: talai/pwre ou)de\\\nble/peis o(\\n krath/sh|s. ei)/ me/, fhsin, ou) tre/feis,\ne)pi/meinon, i(/na qa/yh|s . HYBREAS in hac\ncontrouersia dixit: *te/knon, ka)/|n me feu/gh|s, katalhyomai/\nse e)paitou=sa . Hoc quibusdam corruptum uidebatur,\nROMANIVS tamen "
            },
            "5":{
                "0":" ARELLI FVSCI patris. Ut audiui clamorem, si\nqua est fides, deprensos a patre adulteros putaui.\nQuis ferret te uoluntariam testem in forum\nuenientem, etiamsi uenires dictura pro filio? miserrime\n \npuer, quamuis ipse pericliter, plus tamen pro te\ntimeo: nimium fraternis insistis uestigiis; itaque iam\ntibi cum matre non conuenit. Quamdiu mater uixit,\npater me fuit procuratore contentus. Non facile fit\nparricidium. Vis scire quantum natura possit? etiam\ninfans pro fratre loquitur. TRIARI. Viuo patre\nadultera, moriente conscia, mortuo testis. Aliquis\nuno teste contentus est: dabo puerum. aliquis non\nuno teste contentus est: dabo populum. Obicit\npriuigno parricidium, filio mendacium. Intrat\nprocurator qua solebat.\n",
                "1":"Dic, puer, quis patrem tuum\nocciderit, dic audaciter; eundem nominas quem\npopulus. Nox placet sceleri: prorsus adulteri tempus.\nuellet, tamen me nouercam habere noluerit. Quo\nmihi lumen? tantum admissuro nefas obtendenda\nnox est. “Quid, inquit, ante peccaui?” Dissimile\nest: memento enim de homicida quaeri; potest\ntirocinium esse homicidium, parricidium non potest.\nLumen attulisti ut discerneres erat illic quem\nleuiter uolnerare deberes. Videmus adactum in\npraecordia gladium: sic ego nouercam uulnerassem.\nFrater, quaero an uideris procuratorem nouissima nocte;\nnihil de prioribus quaero.\n",
                "2":"VIBI GALLI. Ego taceam\nde adulterio quod persequitur etiam populus? ego\ntaceam de parricidio quod persequitur etiam puer?\nTestor uos, iudices, saluom patrem reliqui. O\nmagnam in contrarium saeculi nostri peruersitatem!\ninuentus est qui patrem posset occidere et nouercam\n \nnon posset. etiamsi quis occidere patrem non potest,\nnouercam potest. SEPVLLI BASSI. Dum perfodio\nparietem, aliquis sentiet. Cuius uis leuissimum esse\nsomnum? pueri an senis an mediae aetatis? pueri?\nfrater sentiet senis?pater. mediae aetatis? nouerca.\nQuaererem quam sordida domo natus esset, si ullam\nhabuisset: nunc inquisitionem nostram humilitate\neffugit. non miror si nescis quam difficile sit patrem\n occidere, cum incertum habeas patrem.\n",
                "3":" ALBVCI SILI.\nQuaero a te, mulier, an filio tuo credendum putes?\nLiceat mihi nutrire puerum: nec cum matre illi nec\ncum tutore conueniet. Tres in cubiculo sunt:\npatrem occidis, puerum contemnis, adulteram nosti.\nSinguli se serui libertique offerebant puero, stabam\nante omnis: percussor latebat post adulteram. Quid\nante peccaui? cuius uxorem corrupi? quod si\nfecissem, hominem occidere possem, patrem non\npossem. Bonos habeo testes: timeo hunc in aliena\npotestate. Aspice corpus patris: quam grauis plaga,\nquam alte adactus est gladius! sic ego nouercam\npercussissem. CESTI PII. Adulterum te esse dabo \nnon unum testem, dabo non corruptum, dabo\nmultos, dabo etiam pueros. Patrem tam grauiter\npercussi quam debui nouercam, nouercam ne sic quidem\n quemadmodum patrem?\n",
                "4":" IVLI BASSI. Tibi fuit\nnecessarium lumen, ne eam occideres propter quam\noccidebas; mihi superuacuum erat, ne instrumento\nparricidi detegerem parricidium. si rerum natura\n \npateretur, obliuiscendum erat mihi patris dum\nocciderem. Maiore licentia quae non uidemus agimus\net quamuis non minor sit atrocitas facinoris,\nformido minor est. Si patrem occidi, totus mihi lectus\npurgandus est; cui paream parricida non habeo. Non\npossum gloriari ultione patris; frater illam meus\noccupauit. Blandi. Quam difficile est filio patrem\nuulnerare et quam facile priuigno nouercam\noccidere! VARI GEMINI. “Patrem, inquit, occidisti.” ",
                "5":"\nTestor uos, iudices, nihil leuiter hae manus faciunt.\nutrum nolui te occidere, an non habui potestatem ?\natqui uulnerata es: leuiter uulnerata es. quam\ndiligenter seruata es! tu testimonium dic et ostende\n istud non uulnus sed argumentum. ostende \nuulnus : percussor ille quam timuit, ne occideret! PORCI\nLATRONIS. Quare lumen adfero? fortius parricidium\nfaciam, si non uidero patrem. Occidere aliquis\npatrem ante quam n ouercam potest, nouercam ne post\npatrem quidem potest? TRIARI. Quis parricidio\npuras manus seruat et inde incipit, quo peruenire\ndifficile est?\n",
                "6":"DIVISIO. Has controuersias quae et \n defensionem habent et accusationem non eodem ordine\nomnes declamauerunt. quidam fuerunt qui ante\ndefenderent quam accusarent, ex quibus Latro fuit.\nFVSCVS ARELLIVS: debet, inquit, reus in epilogo\ndesinere. optime autem epilogum defensioni\ncontexet; et homines magis defendenti quam accusanti .\n \nfauent. ultima sit pars quae iudicem fauentem possit\ndimittere. Quidam permiscuerunt accusationem ac\ndefensionem, ut comparationem duorum reorum\ninirent et crimen, simul reppulissent, statim\ntransferrent; ex quibus fuit CESTIVS. Hoc non semper expedit.\nutique ei qui inbecilliorem partem habet, non\nest utile comminus congredi; facilius latent quae\n non comparantur.\n",
                "7":" In hac controuersia † et duo tres\nrei: nouerca enim procuratori coniungitur. itaque\n a fili parte utique aiebat prius accusandum, quia\nunum deberet crimen defendere, duo obicere, et\nadulteri et caedis. Si qua sunt ex utraque parte\ndifficilia, non colorem sed argumentationem\ndesiderant; itaque ne modum excedam praeteribo. Circa\nuulnus nouercae quidam bellas res dixerunt, quidam\n ineptas, immo multi ineptas.\n",
                "8":" Prius illa quae belle\ndicta sunt referam. FVSCVS ait: districta leui uulnere\nest cutis; non credas factum manu priuigni,\ncredas amatoris. PASSIENVS ait: sic leuiter te\nuulnerauit dextera illa cui nec paries obsistit nec\npater? VARIVS GEMINVS dixit: da ferrum testi meo:\nfortius feriet. CESTIVS dixit, cum descripsisset quam\nleue uulnus esset: nocueras, inquit, mihi, si amicae\ntuae nocere potuisses. BRVTVS BRVTTEDIVS\ncotidiano uerbo significanter usus est: riualem, inquit,\noccidit, amicam sauciauit. HISPO ROMANIVS\neiusdem generis rem dixit: ostende, nouerca, ostende\nistud quod amator tuus uellicauit. BASSVS SEPVLLIVS\ndixit: maritum occidit, adulteram strinxit.\n \n",
                "9":"\nEx illis qui res ineptas dixerant, primus ibi ante omnis Verg. Aen. II, 40. \nMVSA uoster, qui cum uulnus nouercae descripsisset\nadiecit: at, hercules, pater meus tanquam paries\nperfossus est. MVRREDIVS: patrocinium putat esse\ncausae suae quod sanguinem misit. NEPOS LICINIVS\nait: non est istud uulnus, sed ludentis adulteri morsus.\nSENIANVS ex illa stultorum nota sententiam protulit:\nnon uulnerauit, inquit, nouercam, sed uiri sui\nsanguine aspersit; cum illa uulnerata ponatur.\n",
                "10":"\nVINICIVS, exactissimi uir ingeni, qui nec dicere res ineptas\nnec ferre poterat, solebat hanc sententiam Seniani\nderidere et similem illi referre in oratione dictam\nMontani Votieni. SENIANVS in hac eadem\ncontrouersia dixerat: nihil puero est teste certius, utique\nquinquenni; nam et ad eos peruenit annos ut\nintellegat et nondum ad eos quibus fingat. Haec finitio,\ninquit, ridicula est: “nihil est puero teste certius,\nutique quinquenni;” puta nec si quadrimus puer\ntestis est nec si sex annorum. Illud etiam\nuenustissime adiciebat: putes, inquit, aliquid agi: omnia in\nhac sententia circumspecti hominis sunt, finitio,\nexceptio; nihil est autem inamabilius quam diligens\nstultitia.\n",
                "11":"MONTANI VOTIENI sententiam huic aiebat\nesse similem et deridebat hanc: insomne et\nexperrectum est animal canis, utique catenarius paratus.\nErat autem non aequos ipsi Montano. accusauerat\nillum apud Caesarem, a colonia Narbonensi rogatus.\n \nat Montanus adeo toto animo scolasticus erat, ut eodem\ndie, quo accusatus est a Vinicio, diceret: “delectauit\nme Vinici actio;” et sententias eius referebat.\neleganter illi dixit SVRDINVS: rogo, numquid putas\nillum alteram partem declamasse? Grauis scolasticos;\nmorbus inuasit: exempla cum dixerunt, uolunt illa\n ad aliquod controuersiae thema redigere.\n",
                "12":" Hoc\nquomodo aliquando faciendum est cum res patitur, ita\nineptissimum est luctari cum materia et longe\narcessere, sic quomodo fecit in hac controuersia MVSA,\nqui, cum diceret pro filio locum de indulgentia\nliberorum in patres, uenit ad filium Croesi et ait: mutus\nin periculo patris naturalia uocis inpedimenta\nperrupit, qui plus quam quinquennio tacuerat. quia\nquinquennis puer ponitur, putauit ubicunque nominatum\nesset quinquennium sententiam fieri, quia\nLatroni bene cesserat qui cum delusisset uulnus\nexiguum dixit: aspicite istam uix apparentem\ncicatricem: rogo uos, non putetis puerulum fecisse et\n ne puerulum quidem quinquennem?\n",
                "13":" GALLVS VIBIVS\ninprobam dixit sententiam, cum caedem describeret:\noccidit, inquit, maritum, nouercam laesit, puero\npepercit: etiamnunc putabat suum. Valde enim puero\nCESTIVS aiebat parcendum; itaque dixit, cum\nlaudaret eius testimonium: procuratorene natus es?\nHERMAGORAS hunc sensum decentius posuit: kata\\\nto\\n a)delfo\\n h)\\ mh/ ; Blandi sententia laudabatur,\ncum descripsisset a puero demonstratum\n \nprocuratorem: digitum multa significantem!\n",
                "14":"EVCTEMON\ndixit: mhtruia/, xrhsto\\n eu(=ron ma/rtura. w)= paidi/on\neu)sebe/s! w)= paidi/on a)na/cion th=s mhtro\\s, o(/lon de\\\npatro/s ! MVRREDIVS mimico genere fatuam\nsententiam dixit, cum dixisset nouercam disputare contra\nfilii sui testimonium: facit, inquit, quod solet; pro\namatore sanguini suo non parcit. NICOCRATES LACON\naridus et exsuctus declamator dixit: tou= me\\n\ni)di/ou ma/rturos e)fei/sato, tou= d' e)mou= katefro/nhsen.\n*(ermago/ras cum miserabilem dixisset pueri\ncondicionem esse, qui infestae nouercae et procuratori\nredderetur, dixit iam procuratorem clamare: ou)k\ne)/stin h(me/teros . "
            },
            "6":{
                "0":"\nHaberemus solatium, si has nuptias\ntyrannus fecisset, non pater. Habe nunc illi honorem:\nfac dotalem, sine dominam custodiat. Sanum\n \nputatis esse qui maluit tyrannum imitari quam\nseruum? Pater noster honestis parentibus natus — qui\nenim aliter condicionem matris nostrae habere potuisset,\n",
                "1":" si tantum ingenuus fuisset? CESTI PII. Soror,\nopto tibi perpetuam sterilitatem. Cum dicerem: “manumittamus seruum,” aiebat: “expectemus sororis\nnuptias.” Ergo tibi, soror, ut honestos habeas liberos,\nadulterandum est? Fecit se similem tyranno, filiam\nraptis, libertum cruciariis. Plus seruo dominus\npermisit quam tyrannus. Qui facit has nuptias aut \ninsanus est aut tyrannus. Quis hoc potest credere,\noptandum filiae fuisse ne finiretur tyrannis, ne\nrediret pater? Si interrogauero patrem, quod\ngrauissimum in tyrannide fuerit scelus, si sanus est respondebit:\n",
                "2":" quod dominae seruis conlocatae sunt. FVLVI\nSparsi. Eligitur maritus quem sanus pater dotalem\ndedisset. Gener tuus ipsis nuptiis crucem meruit.\nEgregium generum in quo nihil est gloriosius quam\nquod inter cruciarios non est! Grauissima ipsi\nquoque seruo facta est iniuria: dominam suam illi non\nlicuit seruare uirginem. Blandi. Fecit etiam seruo\niniuriam , cui detraxit abstinentiae gloriam. Nuptiis\nsuis manumissus est. 0 matrimonium omni adulterio\n turpius!\n",
                "3":" IVLI BASSI. Liberata republica quod\nme tristem uidistis, nolite mirari: nobis etiamnunc\nuiuit tyrannus. Virginitatem quam sub tyranno\nseruauerat, perdidit sub patre. Dic, furcifer, cui\nsororem meam uirginem seruasti ? dic, si placet, “mihi.” Non uitiauit, inquit, cum liceret illi. Itane nuptiis\ndignus est quia indignus est cruce ? ex cella sua in\n \ndominae migrabit cubiculum, uel domina ex\ncubiculo suo migrabit in cellam? CORNELI HISPANI.\n",
                "4":"\nMelioris condicionis sunt uitiatae quam uirgo: illis\ntamen mutare nuptias contigit. Quare, tyrannicida,\npraemium accepisti ? etiamnunc aliqua ex edicto\ntyranni nupta est. Qui edictum tyranni fugerat redit\ncum edicto. Dementia hoc patris factum est, ut\ntyrannum accusare non posset. Quid? ille, inquit,\nfiliam meam uirginem alteri seruauit. nunc maritus\nest, qui sub tyranno quoque nihil amplius potuit\nquam raptor esse. Is qui dotalis destinatus erat,\ncustos relictus est. propositum est edictum, quod ne\nferremus fugimus. nihil per totum publicae\nseruitutis spatium indignius uisum est, nihil dis hominibusque\nminus ferendum. itaque tyrannus post hoc\noccisus est. Desponsa est puella; omnia ex edicto\ntyranni facta sunt.\n",
                "5":"ALBVCI SILI. Egregius gener\ncuius haec una gloria est, quod comparatus cruciariis\nfrugalior est. Melius seruus custodiuit dominam\nquam pater filiam. Propitius pater ita filiam suam\ncollocauit, quemadmodum iratus tyrannus alienas.\nInimici tibi nepotes precantur. Cum sanus pater\nfuit, ne has uideret nuptias fugit. Parum putatis\nmagnum argumentum dementiae, quod egit tyrannum\nin mortem, patres in exilium, seruos in\ncrucem? Quomodo qui sic fugis, sic conlocas? honestius \nexul es quam socer. Si uoles inuenire generi\n \ntui propinquos, ad crucem eundum est.\n",
                "6":" ARELLI\nFVSCI patris. Ex seruo gener, et ex domina uxor,\nex domino socer factus est. quis has nuptias non\ntyranni putet? Patrem tyranni criminibus accuso,\ntyrannum patris. Quid de tyranno querar? patri\nsimilis est. quid de patre non querar? tyranno\nsimilis est. Miserrima soror, sub tyranno patrem\ndesiderabas, sub patre tyrannum desideras . Id in\nfilia tua coegisti, quod tyrannus tantum permiserat.\nNunc nobis, pater, si sanus es, exulandum est. quid\nenim miserius accidere potest, quam is status in\nlibertate quem ceteri uix ferunt in seruitute ? fugimus\n ne seruiremus. Felicitatem nostram in\ncalamitatem conuertit: aliquanto enim fuit satius cum\nceteris contumeliam ferre, quam liberatis omnibus solos\nin tyrannidem reici. Seruo libertatem dedit, filiae\nseruitutem. Seruo filiam dedit, innocentiam abstulit.\nNescio quid sibi uelit quod serui meritum laudat:\ntyrannum enim laudare debebat. Seruus noster non \nstultus tergus et caput suum deliciis praesentibus\npraetulit. Si dixerit se extimuisse tantum nefas,\nlaudabo et hanc illi etiam nunc optabo mentem.\n",
                "7":" Ceterae honestos inuenerunt sibi uiros; haec talem\nhabet quales illae in tyrannide habuerunt. soror\nmea ancillulae paelex est, et ut domina nuberet\n \nconserua de cellulast eiecta. Nullum in tyranno maius\nscelus fuit quam quod tibi libuit imitari. 0 te, soror,\nmiseram, quod ista non sub tyranno passa es! iam\nenim pati desisses. Hoc tu putas praemium esse:\nquia dominam non uiolauit, uiolet quantum uolet?\niste uero, ut dices, iniuriam tibi fecit, quia\nadfinitatem tuam moratus est. si non cessasset, iam\nfortasse ex illo nepotes haberemus. Habeamus generum,\nsi possumus, parem; si minus, non erubescendum,\ncui cognatus sit aliquis, cui sacra aliqua et\npenetralia in quae deducatur uxor, quem adiungamus ad\ndomum, non quem ex censu deleamus.\n",
                "8":"Porci\nLatronis. Qui omnia tuleramus, hoc fugimus. Vocat\nseruum et quia crucem non meruerat, mereri iubet.\nItane, furcifer, tu potuisti dominam complecti?\nputasti aut semper tyrannum uicturum aut semper\n clementem futurum patrem? Felicissimi\nuidebuntur quibus contigerat raptus tyrannicus. Ita sine\ndubio beneficium dedit, quod custodiuit dominam a\nstupro, se a cruce ? Cum infelice face ad dotalem\nsuum noua nupta deduceretur, si qua fides est,\nexhorrui quasi repositum esset edictum. Cogitabam\nquem sorori uirum eligerem. simpliciter fatebor:\nfastidiebam iam eas condiciones quae ante\nprofectionem fuerant; aiebam: illo tempore et aliae uirgines\nerant. “Non uitiauit, inquit, sub tyrannide.” O nos\nfelices, si ne nunc quidem!\n",
                "9":"TRIARII. Age, hoc non \n \nest praemium, unum spectare omnium cruces?\nCertum habeo, si habuisset tyrannus filiam, non\nscripsisset edictum. Indicit festum diem, aperiri iubet\nmaiorum imagines, cum maxime tegendae sunt. Vari\nGemini. Eadem hora et libertum fecit et generum.\nhoc fecisti quod tyrannus non cogit nisi cum\nirascitur, seruos ne tunc quidem facit cum cogitur.\nGenerum habes qualem? ut illi laudationem suam reddam,\nnempe frugi seruum. Seruis tuis pariturast fratres.\nQuantum ad expositionem rerum pertinet, sunt quidem\nacerba tyrannidis mala, tamen tristiora exponam\nquae post tyrannidem gesta sunt. Non dubitabam\nquin esset tyrannicidae nuptura. Si sub tyranno\nuitiata esset, solacium haberemus hoc: non tibi\nuni accidit. Nondum occisum tyrannum puto, etiamnunc\n tyrannicas nuptias uideo.\n",
                "10":" MARVLLI. Nunc\nsciam an merito libertatem acceperis, si liber non\nmerueris crucem. hoc quod obicio qui in pluribus\nfecit, occisus est. P. VINICI. Nunc in domo nostra\nmatrimonium est, cuius me puderet etiam si raptus\nesset. Quam miseros putatis, iudices, esse quibus\nduo quae miserrima sunt optanda fuerunt, tyrannus\net raptor? Vna genero tuo commendatio est, quod\nse aliquando ista puella putauit indignum. VALLI\nSyriaci. In ea condicione, iudices, sumus, ut consolari\ndebeamus sororem, quod aut rapta non sit\naut nupserit. et tamen quid ille meruit quamdiu\n per dominum licuit innocentissimus seruus?\n",
                "11":" SEPVLLI BASSI. Nuptias clausa domo fecimus. in\ncontubernium deducta serui domina est: ita iste\n \ndexteram sororis meae nisi dum manumittitur non \ncontigit? Pollionis Asini. Inter nuptiales fescenninos\nin crucem generi nostri iocabantur Miserrimum\negisse me diem memini quo seruire coepit\nrespublica, miserrimum egisse me diem memini quo in\nexilium fugimus: inter hos dies sororis nuptias\nnumero. Miserrima soror, fortasse uernularum tuorum\nnouerca es. Pater, uolo ducere uxorem: dic quam\nmihi ex ancillis despondeas.\nContra. ALBVCI SILI. Seruauit dominam. si quis\ntyranno indicasset, solus in cruce pependisset.\n",
                "12":"Divisio. Latro in has quaestiones diuisit: an\netiamsi non debuit filiam sic collocare, damnari\ntamen ob hoc non possit dementiae. Licet, inquit,\nmihi filiam meam cui uelim conlocare: isto modo\net repudium cum remisero genero accusabor. Male\nconlocaui filiam: et multi alii. Quid tibi uidentur\nhi qui abducunt filias suas a † uari. sed male eam\n nec ob hoc damnabor. Tu patrem debes\ndementem accusare, non sanum regere. Ego istud\nan sine ratione fecerim uidebimus: satis est si sana\nmente feci. Deinde: an sic filiam conlocare\ndebuerit. Hoc in haec diuisit: an etiamsi bene meruit\nseruus, non tamen sic illi referenda fuerit gratia.\ndeinde: an bene meruerit. De facto serui primum\ndisputauit, deinde de animo. Factum quale enim\nest? dominam non stuprauit. auge beneficia: nec\n \ndominum occidit nec adulter domino uenenum dedit.\nnon est beneficium scelere abstinere. et tyrannus\npermisit dominas rapere, non coegit. Deinde hoc\nbeneficium eius quod laudas serua: alioqui iniuriam\nfecit, si non subducta est iniuriae sed reseruata:\ntunc tamen solacium fuisset, cum multis pati.\nDenique aliae in tyrannide passae sunt, haec in\nlibertate; ceterae absentibus suis, haec praesentibus; in\naliis stuprum uocabatur, in hac matrimonium: in\naliis finis expectabatur iniuriae, in hac nullus;\ndenique illarum stupratores suffixi sunt, huius\nmanumissus est.\n",
                "13":" Deinde de animo serui.\nLATRO colorem a fili parte, quare non uitiasset\nseruos, hunc fecit: timuisse illum supplicium, scisse\nfuturum, ut liberata republica omnes poenas qui\ncontaminassent dominas suas darent; et aduentare\niam tempus ultimum tyrannidi uidebatur tum ad\nsummam perductae rabiem, quae numquam nisi ex\ndesperatione fit. Itaque cum uideret, inquit, suffigi\ncruci seruos, clamabat: hoc ego futurum sciebam.\nIn ultima oratione Latro dixit: serui quoque\nnomine tecum queri possum, quem, qui frugi fuerat,\nnequam fecisti. ALBVCIVS hoc colore usus est:\ninmatura etiam puella nec adhuc iniuriae idonea, et\nideo illam non abduximus, quia aetatis beneficio tyrannidem\n sentire non poterat.\n",
                "14":" CESTIVS dixit: ego\nplane non sum detracturus seruo suam laudem: habuit\nbonam mentem; sperauit posse fieri, ut, si\nuirginem seruasset, nuptiis dominae manumitteretur.\nVARIVS GEMINVS ait: fortasse amicam habebat: hac\n \ndelectatus est ; nam quidam uirginum concubitum\nrefugiunt. fortasse sciuit illam non esse passuram\net, illud quod nequam quoque seruos interdum frugi\nfacit, malam fortunam timuit. Et hanc sententiam\nquae ualde circumlata est adiecit: an enim furcifer\nauderet cum domina concumbere, nisi illi pater\npermisisset? et illud dixit: ad hoc, pater, ab exilio\nredieras?\n",
                "15":"in exilium ergo quid fugimus? BVTEO uoluit\nuideri re uera mente lapsum patrem, et in narratione\nhoc dixit: quam maestus uenit domum ab edicto\ntyranni! quantum in sinu filiae fleuit! puto illo\ntempore mentem esse concussam. VARIVS GEMINVS de\nabstinentia sic: contaminare dominam suam et\ntrahere in cellam non est ausus. nisi forte hoc modo\nmauis narrem: iam tunc sperare sororis nuptias\ncoeperat.\n",
                "16":"A parte patris magis defensione opus esse\ndicebat Latro quam colore. VARIVS GEMINVS\nfactum ipsum defendit: magnos uiros fecisse, ut\nlibertinas uxores ducerent. M. Cato, inquit, coloni sui\nfiliam duxit uxorem. “sed ingenuam.” respondeo: sed\nCato: plus interest inter me et Catonem quam inter\nlibertum et colonum. Quam multa commoda haberet\nsubiectus et obsequens maritus. non petulantiam\ntimebit, non uerborum contumeliam, non paelicem,\nnon repudium. filiam meam domi semper habebo;\n",
                "17":" quam eo magis desidero, quod adeo diu ab illa afui.\nDeinde factum liberti laudauit. ALBVCIVS et\nphilosophatus est; dixit neminem natum liberum esse,\nneminem seruum; haec postea nomina singulis\ninposuisse fortunam. Denique, inquit, scis et nos\n \nnuper seruos fuisse. Retulit Seruium regem. SILO\nPOMPEIVS hoc colore usus dixit: exhaustum\ntyrannidis iniuriis patrimonium; non habuisse se dotem\nquam daret. ARGENTARIVS uoluit uideri, puella\nuolente se fecisse. uisa est, inquit, indulgere illi; certe\n debuit.\n",
                "18":" GAVIVS SABINVS hoc colore usus est, ut in\nquantum posset dignitatem suam destrueret et\nhumilitatem confiteretur. et ideo, inquit, facilius\npotuit non uitiari quia nemo in domum nostram oculos\ndirigebat. et cogitaueram, inquit, quid facerem, cui\nconlocarem, quaerendus mihi erat gener aliquis\nlibertinus. quid ergo? alieno potius liberto? hunc\niam noui; scio cuius in nos adfectus sit; si moriar,\nscio me meam filiam apud hunc tuto relicturum.\nEt hanc sententiam adiecit, quae ualde excepta est:\n",
                "19":" eum non contempsi generum qui tyrannum contempserat.\nACCIVS POSTVMIVS hoc colore usus est:\nnihil est, inquit, inuidia periculosius; hanc sapientes\nuiri uelut pestiferam uitandam esse praecipiunt:\nhanc uitaui. ingens inuidia erat: nemo non\nnobis obiecit fortunam liberorum nostrorum. oderant\nfiliam meam feminae, me patres, quasi publici mali\nsegregem et exprobratorem: quo uno modo\nhoneste potui feci filiam meam ceteris similem,\nfortunam meam publicae parem: detracta omnis inuidia\nest; filiam non habeo honestiorem quam uos, seruum\n frugaliorem habui quam uos.\n",
                "20":" HISPO\nROMANIVS dixerat: maritum autem ego istum uocem\n \nraptorem serotinum ? Verbum hoc, quasi aput\nantiquos non usurpatum, quibusdam displicebat.\neiusdem uerbi significatione, ut extra reprehensionem\nesset, usus est GAVIVS SABINVS cum diceret,\nnondum esse consummatam aduersus seruos publicam\nuindictam: etiamnunc in domo nostra residuus raptor\nest.\n",
                "21":"SATVRNINVS FVRIVS qui Volesum\ncondemnauit, maius nomen in foro quam in declamationibus\nhabuit; solebat tamen tam honeste declamare, ut\nscires illum huic materiae non minus idoneum esse,\nsed minus familiarem. Is in hac controuersia cum\nL. Lamiae filio declamaret, dixit sententiam: o( me\\n\npath\\r xei/rwn ge/gonen tura/nnou, o( de\\ dou=los e(autou= .\nEx tabellis emptionis multi sententiam trahere\ntemptauerunt. ALBVCIVS dixit: profer mihi tabellas.\n",
                "22":" quid hoc est? generum socer mancipio accepit.\nTRIARIVS dixit: “fugitiuum, erronem non esse:” ita\nsi malum auctorem habemus, gener noster fugitiuus\nest? BLANDVS dixit: relegamus auctoritatis tabellas: “furtis noxaque solutum.” haec generi nostri\nlaudatio est. GALLIO dixit: furtis, noxa solutus est.\nSPARSVS dixit: ostende tabellas. quid nobis cum\nisto genero? prior dominus promisit fugitiuum non\nesse. gratulor uobis, posteri: patrem fugitiuum non\nhabebitis. VARIVS GEMINVS dixit: “erronem non\nesse;” adicio fugitiuum non esse, adicio noxa\nfurtisque solutum. numquid de generi tui nobilitate\ndetraxi?\n",
                "23":"Pollio aiebat ridere se, quod declamatores \n \ndecreuissent hunc utique empticium esse. Mirari\nuos puto, quod in hac controuersia omnes\ndeclamatores mentis sanae fuerint. non fuerunt. Nepos\nMAMILIVS cum hortaretur libertum ad repudium\nsororis, dixit: refer nobis gratiam et tu sororem\nmeam manumitte. Nepos LICINIVS illi non cessit;\ndixit enim: sub illa subsellia transite serui, transite\nliberti, empta cognatio. et cum illum sensum\nelegantem et ab omnibus iactatum corripuisset: “soror,\nopto tibi sterilitatem,” adiecit: nec est quod\nmireris me timere partum tuum: certum habeo sic\nnasci tyrannos. "
            },
            "7":{
                "0":"\nALBVCI SILI. Quid desideratis ultra? imperator\n supplicium tulit, proditor pretium. Tristiorem\nistum uidimus cum filius imperator renuntiatus est\nquam cum captus. Redde rationem, quemadmodum\n \nredieris tutus, senex, solus cum auro, cum etiam\nimperatores capiantur. Imperator adulescens\nrenuntiatus est omnibus laetis praeter patrem.\n",
                "1":"CESTI\nPII. Plus accepit auri, quam quod posset abscondi.\nnolite mirari: et imperatorem et filium uendiderat. “Cauete proditionem.” iam comitiis cauimus.\nAbstulissent tibi aurum hostes, nisi dedissent. Cum\n de redemptione ageretur, omnes in curia fuerunt\npraeter competitorem. “Cauete proditionem.” indicium\nfuit morientis breue, fili uerecundum. Blandi.\nQuomodo te dimiserunt? si nihil aliud, et ducem\ngenuisti et dux esse uoluisti. Si non decreueramus,\nconsilium nostrum expectare debuisti; si\ndecreueramus, officium. ARELLI FVSCI patris. Vnde tam graues\npaterni sinus? numquid ossa fili reportant?\nExpectat uidelicet iudicia uestra reus: tamquam nesciat\nquid de illo sentiatis. Non tu semel apud hostem\nfuisti, sed nos semel legatos misimus. Imperator\nnon audet nominare te, tamquam patrem. IVNI GALLIONIS.\n",
                "2":"\nFuit adulescens optimus, uerecundissimus,\nqui patri suo cessisset, si salua pietate potuisset.\nIterum nobis inter uos, patrem et filium,\niudicandum est. Candidatus processit contra patrem: si\nsilentium eius intellegere scissemus, et tunc nobis\nuerecunde indicauerat. Habebas apud hostes\nauctoritatem: apparebat te reipublicae irasci. Legati nostri\naurum ferebant, pater auferebat. Dixeras illos sero\n \nuenturos: non peruenerunt sero; imperatorem\nnostrum conuenerunt. Imperator istum accusat, nos\nsubscribimus.\n",
                "3":" hoc fuit imperatoris nostri testamentum. “Obice, inquit, aliqua ante actae uitae crimina.” Non possum: uerecundum conpetitorem habuisti;\nmultum tacebat. quod possum tibi maius crimen\nobicere? filius tibi tuus credi rempublicam noluit.\nNon est qui dicas: quem misi ad hostes? tamquam\nipse ire non possis. Cur tam cito reuerteris?\ndiutius nos contra filium rogasti quam pro filio hostem.\nNon immobilis stetisti, non illic quasi et ipse\nadfixus haesisti. quid tam cito recedis? etiamnunc\nuiuit, etiamnunc loquitur. recessurus interroga, si\nquid uelit mandare. Voce proditionem coarguit, silentio\n proditorem.\n",
                "4":" Intellego quanto istum .periculo\noffendam. quemadmodum enim iste accusationem\nuindicabit? cruce. Omnibus argumentis premitur:\ndabo qui uiderint, dabo qui audierint, dabo aurum,\ndabo testem et, ne quid de dignitate dubitari possit,\nimperatorem. de hoc utcumque uolet dicat: “inimicus est,” hunc indicauit. Vtrum tantum auri erat,\nut appareret etiam non quaerentibus, an tam\nsuspectus eras, ut quemuis tui admoneret proditio\ncaueri iussa? Optimus adulescens, optimus imperator,\nqui reipublicae curam agere ne in cruce quidem\ndesiit, dignum te non putauit filius cui diceret:\n",
                "5":" “caue proditionem.” Vari Gemini. Nolite omnia\nexpectare ab accusatore et occupato et uerecundo:\n \nreum intellegite; crimina audistis. Quaeris ante\nactae uitae crimina? non habeo: nihil tibi umquam\nfilius obicere uoluit. Tam cito lassatae preces tuae\nsunt? Quid faciet miser? nec imperator potest\ntacere proditionem nec filius loqui proditorem.\n",
                "6":"Porci\nLatronis. Quid ab ista proditione securum est\nquae peruenit iam usque ad ducem? uereor ne\ntam sero caueamus quam imperator noster, qui non\nante intellexit proditionem quam proditus est; nec\numquam praesentius periculum fuit: respublica sine\nimperatore est, proditor sine custode. Quid enim\nest quare tibi hostes pepercerint? et imperatoris\nnostri pater es et aurum habes et legatus non es.\nSi tibi dicam: “expecta dum legati mittantur; filius\ntibi publice remittitur,” dices: “paternus adfectus non\nsustinet moram; rapit me desiderium fili; etiamsi\nredimere uiuum non potero, saltim mortuum\nredimam; numquam tam durus hostis fuit, ut paternis\nlacrimis non flecteretur.” ",
                "7":"Vt ignoscam tibi quod\ntam cito isti, obiciam quod tam cito redisti. Dic\nquid dixerit tibi. an nihil cum patre uoluit loqui? “Cauete proditionem.” hoc dixit: uidete ne quis nocte\ninsciis custodibus exeat, ne quis ignorante republica\nad hostem perueniat, ne quis ex hostium castris\ngrauis auro reuertatur. Nihil deest indicio. si quid\nde proditione quaeritis, imperator uobis dicet; si\nquid de proditore, legati.\n",
                "8":"Pars altera. ARELLI FVSCI.\n \nQuantum est pretium quo uendo, ut filium pater spectem in cruce,\nfilius patrem de cruce? tanti et imperatorem et\nparricidium uendidi? Gratulabantur omnes repulso\nmagis quam designato nimis ambitiose. nunc\npoenitet. Qui et filium et patriam uendidit, tam\nexiguum auri accepit, ut unus senex portare posset.\n",
                "9":" In hac controuersia, etiamsi coniecturalis est et\nhabet quasi certum tritumque iter, fuit tamen\naliqua inter declamantis dissensio. Latro semper\ncontrahebat et quidquid poterat tuto relinquere,\npraeterierat. itaque et quaestionum numerum\nminuebat et locos numquam adtrahebat; illos quoque\nquos occupauerat non diu dicebat, sed ualenter. Hoc\nerat utique praeceptum eius, quaedam declamatorem\ntamquam praetorem facere debere minuendae litis\ncausa. quod in hac controuersia fecit; non enim\ncurauit dicere nullam factam esse proditionem, sed\nse proditorem non esse. et suspectus, inquit, iudici\nest qui plus quam se defendit, et nolo, inquit, cum\nfili uoce pugnare, ut imperatorem et filium\nmentitum dicam, praesertim cum odium aduersus filium\nobiciatur patri. ALBVCIVS in duas partes\ndeclamationem diuisit: primum negauit ullam esse\nproditionem, deinde:\n",
                "10":" ut esset, ad se non pertinere.\nColorem contra patrem SILO POMPEIVS hunc\nintroduxit: odio illum reipublicae a qua repulsus erat\nfecisse et odio ipsius fili, quem oderat et quia\ncompetierat et quia uicerat. VARIVS GEMINVS dixit\nstatim petisse patrem hoc proposito imperium ut\n \nproderet. hominem auarum et lucro inhiantem et \nquia noti mores eius erant uictum ab eo\ncompetitore, a quo uinci fas non erat nisi hominem\nturpissimum. Ante comitia, inquit, paratus fuerat pecuniam\naccipere, ut filium perderet; post comitia\nparatus erat pecuniam dare, ut filium perderet. Vt\ncaptus est dux aiebamus, inquit: “non potest hoc\nsine proditione fieri.” Excusauimus nos imperatori:\ndiximus perseuerasse ad redemptionem, quamuis \ndeterruisset pater. hoc loco ille respondit: “cauete\nproditionem.” ",
                "11":"BLANDVS dixit aegre ferentem\npudorem repulsae uoluisse occidi filium, ut in eius\nlocum substitueretur ipse. Hispo ROMANIVS:\nultionem, inquit, suam hosti uendidit. Tam facile, inquit,\nexiit, nocte peruenit ad hostes, rediit, ut scires\nillum non tunc primum fecisse. ARGENTARIVS\ndixit: perfer ad senatum mandata fili tui. necesse est\ntibi multa dixerit; legatis quoque aliqua mandauit;\nfortasse proditoris nomen patri dixit; indica nobis. “Nihil dixit, inquit nobis , mihi.” Sublata omnis\nquaestio est. quaeritis quem dixerit? uidete cui nihil\ndixerit.\nPro patre de comitiis hic color Latronis fuit:\n",
                "12":"\nne quis filium meum uinceret timui; itaque\nprofessus sum, ut auctoritate mea deterrerem futuros\nconpetitores; deinde ipse filio meo cessi. ALBVCIVS\nhoc colore usus est: aiebant, inquit, alii\n adulescentem imperatorem fieri debere qualis Scipio fuisset,\n \nalii senem qualis Maximus fuit; senem nihil temere\nfacturum. utriusque populo copiam feci. CESTIVS\nhoc colore usus est: noueram uitia fili mei; sciebam\nesse acrem adulescentem fortem, sed\ninconsideratum temerarium. itaque petii et reipublicae causa\n et fili mei, quem idoneum ad tantum sustinendum\n onus non putabam.\n",
                "13":" FVSCVS ARELLIVS dixit in hoc\nse competisse, ut hostium animi frangerentur, cum\naudissent posse rempublicam uel in una domo\nducem eligere. Hispo ROMANIVS simpliciter putauit\nagendum: inepti, inquit, hi colores sunt, cum\nponantur competitores. hoc itaque egit colore, ut\nquereretur de exitu comitiorum: adulescentulos omnis\nconspirasse, quasi de aetatis comparatione ageretur;\nfacile itaque uictum senem non ambientem. De me,\ninquit, queri non potestis; clamaui: “non est uobis\nutilis huius aetatis imperator.” Mansit, inquit, illi\net post comitia eadem contumacia: nihil referebat\nad patrem, nihil communicabat; itaque captus est.\net cum descripsisset quam imperite disposuisset aciem,\nquemadmodum inexploratis locorum insidiis oppressa\neius temeritas esset, adiecit: hoc erat quod uobis\n clamabam: “ducem senem eligite.” ",
                "14":" OTHO IVNIVS\npater praesagiis quibusdam et insomniis hanc\nfortunam praenuntiantibus agitatum se competisse dixit.\nErat autem ex somniatoribus Otho: ubicunque illum\ndefecerat color, somnium narrabat. De eo quod\ninscio senatu egressus est, LATRO sic colorauit:\n \n (decretum non expectasse, sed amentem et attonitum\nprotinus procurrisse. ALBVCIVS hoc colore usus\nest: semper de duce senatus consulto constitui.\nlongum erat expectare; ad summam, festinaui nec\noccurri.\n",
                "15":"VARIVS GEMINVS dixit maluisse solum\nire; hostes enim auctoritate legatorum non\nmoueri, ad lacrimis patrum saepe flecti. SILO\nPOMPEIVS ait: putaui utilius esse priuata illum pecunia\nredimi: minoris enim posse aestimari quam si\ntamquam imperator redimeretur. ARGENTARIVS ait:\nnihil tam iniquom erat quam legatos ad\nredemptionem mitti; numquam enim reddidissent quem sic\ndesiderari publice iudicassent. itaque praecucurri\nrogaturus et hoc dicturus: exercitus contemnit illum,\nrespublica relinquit.\n",
                "16":"BLANDVS ait: cogitanti mihi\nquid facerem, contentus essem paternis lacrimis an\ncomitatu publico preces meas adiuuarem, tandem\nuenit in mentem Troianum regem ad redemptionem\nfili sine legatis isse et cum auro. SEPVLLIVS BASSUS\nait non expectasse se curiam, quia putauerit\nfuturos qui redimendum negarent, quod factum apud\nRomanos saepius erat; itaque ante se uoluisse\nredimere quam posset aliquid de non redimendo\nconstitui. CESTIVS dixit: non quaesiui secretos tramites\net occultum iter: proditor eadem uia ueni qua\nlegati. De uoce fili colorem ALBVCIVS hunc fecit:\n",
                "17":"\npudebat illum, inquit, quod captus erat; quaerebat\naliquod fortunae suae patrocinium; uoluit uideri non\nculpa sua sed proditione hoc sibi accidisse: itaque\nnomen adicere non potuit. FVSCVS ARELLIVS dixit\nalienatum iam suppliciis animum et errantem has\n \nuoces effudisse sine argumentis, sine reo. VARIVS\nGEMINVS omnia complexus est: potest, inquit,\npropter hoc, potest propter illud; ego uobis idem\nsuadeo:\n",
                "18":" cauete proditionem. hoc si cauere uultis imperatores senes facite.\nIllud et in hac controuersia\net in omni uitandum aiebat CESTIVS, quotiens\naliqua uox poneretur, ne ad illam quasi ad sententiam\ndecurreremus. sicut in hac apud Cestium quidam\nauditor eius hoc modo coepit: “ut uerbis ducis uestri,\niudices, incipiam, cauete proditionem;” sic finiuit declamationem,\nut diceret: “finio quibus uitam finiit\nimperator, cauete proditionem.” Hoc sententiae\ngenus Cestius echo uocabat et dicenti discipulcstatim\nexclamabat: *m*e*r th\\n h)xw/ : ut in illa suasoria in\nqua deliberat Alexander an Oceanum nauiget, cum\nexaudita uox esset: “quousque inuicte?” ab ista\nuoce quidam coepit declamare et in hac desiit; ait\nilli Cestius desinenti: e)/n soi me\\n lh/cw, se/o d' a)/rcomai .\net alteri cum descriptis Alexandri uictoriis,\ngentibus perdomitis, nouissime poneret: “quousque\nimuicte?” ",
                "19":" exclamauit Cestius: tu autem quousque?\nOTHO pater hoc colore usus est pro patre: dixit\nenim molestum fuisse imperatori, quod illum\nsuffixum legati intuebantur; itaque, ut ab hoc illos\nspectaculo diiungeret et exoneraret uerecundiam\nsuam id dixisse, quo audito festinarent. itaque\n \ndixisse illum non “caueant proditionem,” sed “cauete;” quasi ipsis legatis esset periculum, ne proderentur."
            },
            "8":{
                "0":"\nPraeterquam quod in omni\ndiscrimine periculosa libertas est, meruit puella ut taceremus:\nmisericors in nos, etiam antequam rogaremus,\nfuit. Inhumana libertas est, si uincimus aduersus\niudicem. Non oportet tibi amplius quam semel\nlicere optare. omnis nimia potentia saluberrime in\nbreuitatem constringetur. qui potest condemnare,\npossit semel; qui potest occidere, possit semel; aut\nsi qua iteratio recipi potest, in paenitentiam mortis\nrecipienda est. Proponite uobis illam supplici faciem,\ncarnificem, securim: iam hoc semel licere\nnimium est. “Exorata sum, condo gladium: irata sum,\nrepeto optionem.” ",
                "1":" et non semel mori satius est?\nOccide iam non uitiatorem, sed uirum. PORCI\nLATRONIS. Periculosius est negare raptum quam\ncommisisse? In hanc perturbationem adulescens\nperductus erat, ut ignoraret quid fecisset. non refugiebat\ntamen puellae nuptias; fauebat tantum sibi, ut\ninnocens duceret. itaque nihil aliud petiit quam\n \nlibertatem, ut honestius duceret. Ita apud uos, iudices,\ntutius est peccare quam erubescere ? Dignior poena\nerat, si id peccasset quod meminisse posset.\nExsurge adulescens et sine ullo respectu pudoris ad\npedes te puellae demitte; accedite et uos amici\npropinquique, et tu mater, ac pater. Quid est, puella?\necquid te horum lacrimae mouent? Non, inquit;\nad illum magistratus ueniat. Non dissimulo:\nmetuo te, puella, si nusquam rogari uis, nisi ubi\noccidere potes. Grauius punior nunc, cum me peccasse\npudet, quam cum peccaui. Quae post iniuriam\n ignoscit, post misericordiam irascitur .\n",
                "2":" CESTI PII.\nvenit ad uos uestro beneficio retenturus puellae\nbeneficium. optauit nuptias; neque adhuc sciebat,\nquam uerecundum maritum esset habitura. Vitiatorem\ndimisisti; uirum occides? Aiebat iudex: quid\nhabes quod tam pertinaciter neges? nuptias optat.\nminus est ergo quod uitiauit quam quod negauit?\nQ. HATERI. “Non sum,” inquit, “optatura mortem, sed\nuolo mihi licere et mortem optare.” quam potestas\nista delectat crudelis est. Blandi. Ergo nos iniuriam\n periculosius negauimus quam fecimus?\n",
                "3":" IVNI\nGALLIONIS. Quadam nocte — quid dicam? iam non\nnegare pudet. nox, uinum, error — quid irasceris\npuella? iam negare non audeo. Non diligenter\ncausa mea acta est: dum nihil timetis, facilius me\npuellae credidistis. Confitendum est uitium nostrum:\nnos nuptiis moram fecimus. Siue adhuc esset uitiata\nsiue non esset, uisa digna matrimonio quae\n \nhominem non posset occidere. Tibi consulebam, ne\ndicereris uitiatori nupta. si per te licuisset,\nhonestiorem maritum habuisses. Tu negasti? o hominem\ninpudentem! ita tu non ante magistratus tribunal,\nin conspectu populi, in medio foro clamitasti: “ego\nuirginem rapui.” ? Neminem habere tam\nobsequentem maritum potes: hic iam nihil negabit.\n",
                "4":"VARI\nGEMINI. Exponam uobis rerum ordinem sic tamquam\nab eo didicerim, qui quid fecerit nescit. VIBI\nGALLI. Vbi estis qui dicebatis: nihil interest tua,\nconfitere? confitetur quia honestius putasti raptori\nnubere. “Sit, inquit, mihi heres, si quis intra decem\nmenses natus fuerit.” numquid negat? Surge\nadulescens, dic, “rapui, uitiaui;” incipe scire quod nescis:\nmiraris si tibi non credit? multum est de quo\ntimet.\n",
                "5":"Pars altera. P. Asprenatis. Nescio utro iudicio\naduersarius fuerit inprobior. priore id egit, ne quam\nomnino poenam stupri penderet; hoc id agit, ut\nipse optet, ex duobus ab lege constitutis suppliciis\nutrum uelit pendere. fatetur enim se inpune\nhabere maluisse quam ducere uxorem, uxorem ducere\nmalle quam mori. antea legem uitiationis euertere\nconatus est, nunc transferre uolt: aduocatos rogat,\nnon hoc illum liberaret metu, quod iudicis suae\nclementiam nouit. clamabat se innocentem esse: si\nquid peccasset, mori non recusare. aderat raptori\npopulus nec quicquam magis suspectam faciebat\nuitiatae causam quam lenitas optionis. Si iam tibi\nde stupro tuo liquet, est quaedam proxima\n \ninnocentiae uerecundia, praebere se legibus: tu uero ne\nmeruisti quidem mortem illa infitiatione. ignorasti,\nan peccasses ? innocens esse uoluisti. causam habes:\nreuertere ad parentes, puella, quoniam quidem totiens\niam rogas, quae rogari ipsa debueras.\n",
                "6":" LARTO tres fecit quaestiones: an illa, interrogauit,\noptio iusta fuerit. Non fuit, inquit, iusta: non enim\nconstabat te raptorem esse. Nihil refert, inquit, an\nnegauerit. erat enim raptor, etiam si negabat, et\nita iusta fuit optio. An si iniusta optio fuit, reuocari\npossit. Optio, inquit, semel puellae datur;\nimmutabilis est, simul emissa est. Iudex quam tulit\nde reo tabellam reuocare non potest; quaesitor non\nmutabit pronuntiationem suam. nihil tam ciuile\nest, tam utile est, quam breuem potestatem esse\nquae magna est. si uolet et alteram optionem suam\nreuocare et deinde tertiam, numquam constabit quid\nfuturum sit, cum illa quod optauerit possit sequenti\nsemper optione rescindere. Tertiam fecit\nquaestionem: an si potest reuocari aliquando optio, nunc\ndebeat. Hic defensio adulescentis quia negauit se\n uitiasse.\n",
                "7":" FVSCVS et ordinem mutauit quaestionum\net numerum auxit; fecit enim primam quaestionem:\nan rapta non possit amplius optare quam semel.\nPotest, inquit; lex enim non adicit quoties optet,\nsed ex quibus: “aut hoc,” inquit, “aut illud;” non\nadicit, “ne amplius quam semel.” Contra ait: lex te\niubet alterutrum optare; tu hodie si mortem optaris\nfacies quod numquam factum est: utrumque\noptaueris. Etiamsi non licet, inquit, amplius quam\n \nsemel, et mortem optabis et nuptias ego nondum\noptaui: optio est enim quae legitime fit; illa non est\nfacta legitime. Si praetor defuisset, numquid\noptionem uocares? si raptor defuisset? Raptor defuit:\nnon est ista optio; sermo est. An proximo iudicio\nconfirmata sit optio; Raptor ait: agebatur apud\niudices utrum deberet rata esse optio an non;\niudicata est rata esse debere: rata sit. Non, inquit\npuella: quaesitum est enim an ego in raptorem ius\nhaberem; iudicatum est habere me: uti debeo. non\npossum ante legem habere quam raptorem.\nNouissimam quaestionem fecit aequitatis: an rata debeat\nesse optio.\n",
                "8":"Passienus hanc ultimam partem sic\ndiuidebat: an si adulescens malo aduersus puellam\nanimo infitiatus est raptum, ut nuptias effugeret,\ndignus sit qui iterum fortunam subeat optionis\nrecusatae. deinde: an malo animo fecerit. Varius\nGEMINVS ultimae quaestioni uel parti, in qua quid\ndebeat fieri quaeritur, duo haec adiciebat quae\nposse quaeri putabat: an si puella pro certo\nadulescentis mortem optatura est, non debeat illi\npermitti optio tam crudeliter usurae sua potestate;\ndeinde: an mortem optatura sit. Quid est, inquit,\nquare uelis optare, nisi quod nuptias non uis? Hoc\nnon tantum patimur, sed rogamus.\n",
                "9":"Color pro adulescente introductus est a LATRONE\ntalis, ut diceret se ebrium fuisse et ignorare quid\n \nfecerit: hodie magis quoque credere de facto suo\nquam scire; recusasse autem non ne duceret uxorem,\nsed ut sua uoluntate duceret; et iudices non audisse\nsollicite, sed faciles fuisse quasi de nuptiis\nageretur. VARIVS GEMINVS raptum confessus est et dixit\nnihil esse tam contrarium adulescenti quam\netiamnunc negare: non tantum raptam, sed iudicem\noffendet. CESTIVS nec Latronem secutus est dicentem\nnescisse se hodieque nescire, nec Varium Geminum\nconfitentem, sed non rapuisse apertius negauit. uerum,\ninquit, inueniri non poterat; iudices illam\nsententiam secuti sunt: si rapuit, indignum est puellam\ninultam esse; si non rapuit, non est indignum fieri\nillum maritum. SILO POMPEIVS dixit adulescentem\nuerecundum natura et rustici pudoris non\nsustinuisse confessionem. Non placebat LATRONI color:\nminus, inquit, ignoscetur illi, si scit se rapuisse et\nsciens mentitus est. Contradicebat SILO non posse\n ulli fidem fieri aliquem nescire an rapuerit.\n",
                "10":" HISPANVS CORNELIVS: non subducere illi, inquit,\nmaritum uolui, sed honestiorem dare. Digna est, inquit,\ntam misericors puella quae non uideatur nupsisse\nraptori. Hispo Romanius ait, illos sodales qui illuni\nnoctu inpulerant circumstetisse et dixisse: non est\nquam rapuisti; alia fuit. timuit ne illi quam\nrapuerat faceret iniuriam. ARGENTARIVS dixit: uellem\nmortem optasses: non esset hic raptor iudicatus. \nNon causa tua illum premit , sed optio, dum\nunusquisque iudex dicit: “quid habet quod tantopere\n \nrecuset? putes de capite agi; et ipse ait se non nolle\nducere uxorem, sed titulum recusare. nempe uictus\nducet uxorem. non est sollicite de eo iudicandum\ncui damnato gratulandum est.” SILO hoc colore\nusus est: confusum adulescentem subito et tanto\ntumultu parum sibi constitisse; et negasse quia\nperturbatus erat, et perseuerasse quia negauerat. "
            }
        },
        "3":{
            "0":{
                "0":"\n\ncircumspiciebam tamen, numquid me praeterisset. Vltro\nVotieni Montani mentionem intulistis; et uelim uos\nsubinde aliqua nomina mihi offerre quibus euocetur\nmemoria mea quae quomodo senilis per se marcet,\n ita admonita et aliquando lacessita facile se\ncolliget. MONTANVS VOTIENVS adeo nunquam\nostentationis declamauit causa, ut ne exercitationis quidem\ndeclamauerit. rationem quaerenti mihi ait: utram\nuis? honestam an ueram? si honestam, ne male\nadsuescam. qui declamationem parat scribit non ut\nuincat, sed ut placeat. omnia itaque lenocinia ita \nconquirit; argumentationes, quia molestae sunt et\nminimum habent floris, relinquit; sententiis, explicationibus\naudientis delinire contentus est. cupit\n \nenim se adprobare, non causam.\n",
                "1":" Sequitur autem\nhoc usque in forum declamatores uitium, ut\nnecessaria deserant dum speciosa sectantur. Accedit etiam\nillud quod aduersarios quamuis fatuos fingunt:\nrespondent illis et quae uolunt et cum uolunt.\nPraeterea nihil est quod errorem aliquo damno\ncastiget; stultitia eorum gratuita est. uix itaque in\nforo iuturus periculosus stupor discuti potest, qui\ncreuit dum tutus est. Quid quod laudationibus\ncrebris sustinentur et memoria illorum adsueuit certis\ninteruallis quiescere? cum uentum est in forum et\ndesiit illos ad omnem gestum plausus excipere, aut\n deficiunt aut labant.\n",
                "2":" Adice nunc quod bilis nullius\ninteruentu excutitur: nemo ridet, nemo ex industria\nobloquitur: familiares sunt omnium uultus. in foro,\nut nihil aliut, ipsum illos forum turbat. Hoc quod\nuulgo narratur, an uerum sit tu melius potes scire:\nLatronem PORCIVM declamatoriae uirtutis unicum\nexemplum, cum pro reo in Hispania Rustico Porcio\npropinquo suo diceret, usque eo esse confusum, ut\na soloecismo inciperet nec ante potuisse confirmari\n atria ac parietem desiderantem, quam impetrauit,\n",
                "3":" ut iudicium ex foro in basilicam transferretur.\nVsque eo ingenia in scolasticis exercitationibus\ndelicate nutriuntur, ut clamorem, silentium, risum,\ncaelum denique pati nesciant. Non est autem utilis\nexercitatio, nisi quae operi simillima est in quod\nexercet; itaque durior solet esse uero certamine.\nGladiatores grauioribus armis discunt quam pugnant;\n \ndiutius illos magister armatos quam aduersarius\nretinet. athletae binos simul ac ternos fatigant, ut\nfacilius singulis resistant. cursores, quom intra\nexiguum spatium de uelocitate eorum iudicetur, id\nsaepe in exercitationem decurrunt, quod semel\ndecursuri sunt in certamine. multiplicatur ex industria\nlabor quo condiscimus, ut leuetur quo decernimus.\n",
                "4":"In scolasticis declamationibus contra euenit: omnia\nmolliora et solutiora sunt. in foro partem\naccipiunt, in schola eligunt; illic iudici blandiuntur,\nhic inperant; illic inter fremitum consonantis turbae\nintendendus animus est, uox ad aures iudicis\nperferenda: hic ex uultu dicentis pendent omnium\nuultus. Itaque uelut ex umbroso et obscuro prodeuntes\nloco clarae lucis fulgor obcaecat, sic istos e scolis\nin forum transeuntes omnia tamquam noua et\ninusitata perturbant, nec ante in oratorem\nconroborantur, quam multis perdomiti contumeliis puerilem\nanimum scolasticis deliciis languidum uero labore\ndurarunt. LEPIDVS, uir egregius et qui\ndeclamatorio non studio "
            },
            "1":{
                "0":"\nALBVCI SILI. Non mouet me periculum meum:\nsemper nos in malis nostris non fortunam, sed\ncausam spectauimus. Non dubito quin Callias\nredempturus fuerit Miltiadem, si iam habuisset filiam\nnubilem. MVSAE. Alius aliud pati non potest. mihi\nadulterium carcer est. ARELLI FVSCI patris. Nihil,\ninquit, filiae plus possum dare quam Cimonem\nuirum. quando mihi ex eo contingent nepotes?\nFerrum a lege mihi traditum ad uindictam pudicitiae\nproiciam? Perdidisti pecuniam, Callia, si tales\nsoluisti manus. Damnatus peculatus nihil aliud heredi\n suo reliquit quam se patrem.\n",
                "1":" CESTI PII. Non\npotest generosus animus contumeliam pati. Merito\ntu ex Cimone habere nepotes concupisti. Quid\nmagis in me probasti quam carcerem ? non sum\ninnocentior quam pater, ne felicior quidem; hoc unum\ninterest inter parentis et fili fortunam quod illius\ncalamitatium exitium fuit carcer, mearum initium.\nExponam uobis quam in neminem meorum ingratus\nsim. unus Miltiadis census inuentus est Cimon\nfilius; ne hic quidem quicquam habuit quod daret\npro patre praeter se. Poteram in Cynegiri domo\nsperare nuptias, poteram in Callimachi, nec uerebar\n \nne Cynegirus suas pluris aestimaret manus.\n",
                "2":"Redemptus Cimon redemptoris felicitas est. VOTIENI\nMontani. Facis iam ut dicam: non accepi\nbeneficium aut reddidi. certius reddam cum tam honeste\ndesideraris quam dedisti. Ego adulteros dimittam ?\nquid aliud facerem si adhuc alligatas haberem\nmanus? Egit me attonitum dolor. non mehercules\nme exorasset Miltiades pater. Nihil Calliae debeo\nnisi liber sum. est uir egregius Callias, est\nmisericors; sed utinam tantum aduersus bonos! Maior\niniuria est si nunc manus Cimonis alligantur quam\nfuit beneficium quod tunc solutae sunt. Non iste\niniquiore animo filiam amisit quam ego uxorem,\nsed aequiore animo inpudicam pati uoluit. Vis tu\ndiuitias tuas abscondere, cum in eos inciderint qui\nmendicitate censentur? Nihil habet domus nostra\nmelius quod ostendat quam paupertatem. Da\npecuniam Miltiadi qua damnationem luat, nocens erit;\nda Cimoni qua patrem redimat, pius non erit.\n",
                "3":"VIBI\nGALLI. Nullo mihi felicior uideor quam quod\nMiltiauis pretium fui. Alligatus iacebat Persicae\npotentiae uindex, libertatis publicae adsertor, alligatus\niacebat crimen ingratae ciuitatis. Adulteram\ndimittam patri? adulteram qui non tam glorior quod\nfilius sum Miltiadis quam quod uicarius? Quid? tu\npoenam putas pro Miltiade alligari? Si alterum\nsolum occidero, exulandum est. quid faciam?\n \noccidam? plus quam praestitisti exigis: pro carcere\nexilium. non occidam? plus quam praestitisti exigis:\nunum beneficium dedisti, duo petis. Vterque\nmagnum beneficium dedistis et statim dum datis,\nrecepistis: Cimon quod Miltiadem redemit, tu quod\nCimonem. Videbatur mihi omnis maiorum\nmeorum circa me turba fremere dicentium: ubi sunt\nillae manus quae soluere Miltiadem? Non mihi\noccurrit indulgentia uxoris, non Callias socer, non\nullius aut rei aut benefici memoria;\n",
                "4":" feci quod soleo,\nnihil aliud respexi quam patrem. MENTONIS.\nCogita adulteros esse pro quibus rogas, cogita qualium\nmisereri soleas: turpe est ab eodem dimitti et\nadulteros et Cimonem. Ego sum qui referre gratiam ne\nmortuis quidem desino: ita mihi ueros habere liberos\ncontingat; quod quantum esset Miltiades expertus\n est. Porci Latronis. Ego adulteros dimittam?\n",
                "5":" ardet cupiditate uindictae animus. Has manus\ncontinere non posset Miltiades quas alligare potuit. Si\nin hoc soluisti, redde me carceri. Ille Graeciae\nseruator et uindex Persarum orientisque domitor,\ncui modo tam insignem triumphum fortuna de hoste\ndetulerat, damnatus est peculatus, ob hoc uidelicet\nipsum, ut innocentia eius quae alioqui latere\npotuerat, ipsa damnatione ostenderetur. damnatus est\ninnocens. quis in ciuitate misericors est? nunc\noccasio misericordiae uenit: Miltiades redimendus est.\nRedemi corpus tuum, Miltiade, ne funeri quidem\ninterfuturus, in quod me ipsum inpenderam.\nMisereor accusatoris mei, non quia perdidit filiam, sed\n \nquia habuit. dignus erat Callias tales habere\nquales redemit. Quod si me in hanc stuprorum\npatientiam redemisti, matrimonio carcerem praefero.\nhonestius patri alligor quam adultero soluor. Vt\naudiui esse qui pecuniam numeraret, miratus sum\nfuisse in ciuitate nostra quemquam qui Cimonem\nredimere quam Miltiaden maluisset. Ego ne patrem\nquidem meum, nisi innocens fuisset, redemissem.\n",
                "6":"Blandi. Obiciat licet uincula, numquam tamen efficiet\nut non magis carcere glorier quam matrimonio.\nDiuersi sunt hominum adfectus: tu fortasse, Callia,\nuincula non potes ferre, ego adulteram uxorem.\nEffugient ergo adulteri tamquam alligatas Cimonis\nmanus? ARGENTARI. Redemptum me protinus appellare\ncoepit de filiae nuptiis. Statim, inquam,\nCallias experitur an gratus sim: † habes in Gallias\nsine Cimone. Pro uno rogat, duos eripit. FVLVI\nSPARSI. Dic nunc: “ego te carceri exemi,” dum ego\nrespondeam “ego me carceri tradidi.” Numquam\neffici poterit ut melius actum putem quod a Callia\nredemptus sum quam quod pro Miltiade alligatus.\nFilia tua abstulit tibi generum Cimonem. Ductus\nest pater meus in carcerem etiamnunc captiuis suis\nplenum.\n",
                "7":"IVNI GALLIONIS. Beneficium, inquit, tibi\ndedi quod filiam tibi collocaui. Nunc uere,\nMiltiade, grauiorem fortunam carcere sustines: Callias\ntecum communicare dignatus est. Ego me\nredemptum putabam; filiae istius emptus sum. Steterunt\nante oculos meos maiorum imagines emissusque sede\n \nsua Miltiades maiestate imperatoria refulsit et iterum\nmeas inuocauit manus. IVLI BASSI. Calliae filiam\nuxorem duxi: hanc tibi, pater, iniuriam feci dum\ningratus esse nolo. Placeas tibi licet et istas iactes\ndiuitias: tantidem tamen redemi patrem, quanti a te\nredemptus sum.\n",
                "8":" Divisio. Latro in has quaestiones diuisit: an\nnon quisquis gratiam non retulit, cum posset,\ningrati teneatur. Multa, inquit, interueniunt propter\nquae non debeam facere, etiamsi possum. Si non\ntenetur quisquis non retulit gratiam cum posset, an\nhic teneatur. Hoc in haec diuisit: an non possit\nob id damnari quod lege fecit; deinde, an facere\ndebuerit; nouissime, an si adfectu et indignatione\nablatus non fuit in sua potestate, ignoscendum illi\nsit. hoc non tamquam quaestionem, sed, ut illi\n mos erat, pro tractatione aut loco.\n",
                "9":" MONTANVS\nVOTIENVS quaestionem hanc adiecit: an gratiam\nretulerit Cimon Calliae. Tuli, inquit, filiam tuam\nuxorem; filia tua Miltiadis nurus facta est. non putas\nbeneficium communes cum Miltiade nepotes?\nGALLIO illam quaestionem duram mouit, sed\ndiligenter executus est, quae solet esse in ingrati\ncontrouersiis prima: an beneficium acceperit. Non\nerat, inquit, mihi poena in carcere esse: mea uoluntate\nillo perueneram. Ita tu putas me\nlibentius in cubiculo meo iacuisse ? nullus tunc erat locus\nAthenis honestior quam qui Miltiaden habuerat.\nDeinde et illam subiunxit quaestionem: an teneatur\nis qui beneficium accepit quod non petiit. Non rogaui,\ninquit, te; dedisti istud iactationi tuae;\n \nputasti ad gloriam tuam pertinere. Ita tu non\naccepisses beneficium si tibi soluere Miltiaden contigisset?\n",
                "10":"SILO POMPEIVS a parte Calliae duo beneficia se\ndixit dedisse, quod redemisset et quod egenti filiam\nconlocasset. Hoc quod secundum posuit nemo alius\npro beneficio inputauit, in quo adeo non est.\ndubium an beneficium non dederit, ut dubium sit an\nreceperit. BRVTVS BRVTTEDIVS illas praeterea\nquaestiones fecit: an si sua causa fecit hoc Callias, ut\nredimeret Cimoni sit beneficium. Beneficium \nenim est, inquit, quod totum eius causa praestatur\nin quem confertur. ubi aliquis ex eo aut sperat\nquid aut praeparat, non est beneficium, consilium\nest. et diu executus est et argumentis et exemplis.\nDeinde, an sua causa Callias fecerit. Voluisti,\ninquit, opinionem sordium inlustri facto effugere;\npetisti ex hoc aeternam memoriam. non magis poterat\nignotum esse a quo Cimon solutus esset quam pro\nquo alligatus. Voluisti habere generum nobilem,\npium. HISPO ROMANIVS duram quaestionem fecit:\nan retulerit gratiam hoc ipso quoa occidit. Liberaui\nte, inquit, summo dedecore; inuito tibi beneficium\ndedi. non est quod mireris; nam et tu me non\nrogantem redemisti. Hoc loco Virginios et illos\npatres qui filias uitiatas occiderunt, qui incluserunt.\n",
                "11":"Color et GALLIONI et Latroni et Montano\nplacuit, ut nihil in Callian diceretur contumeliose,\net redemptorem et socerum et infelicem. CESTIVS\nmulta in auarum et feneratorem et mensularium et\nlenonem dixit, dum uult illud probare, reddidisse\n \nse beneficium, quod talem socerum habere\nsustinuisset. Latro dixit: filiam tuam dimittam; quid\nadultero faciam? pro uno rogas, duos eripis. Hanc\nHYBREAS aliter dixit sententiam: soi\\ de\\, moixe\\, ti/\npoih/sw; mh\\ kai\\ sou= *kalli/as path/r e)stin ; Haec\ntota diuersa sententia est a priore, etiamsi ex eadem\nest petita materia. Illa non est similis sed eadem,\nquam dixit prior ADAEVS rhetor, ex Asianis non\nproiecti nominis, deinde ARELLIVS FVSCVS: a)xa/risto/s\nSOI dokw=, *kalli/a; ou)k oi)=das pou= MOI th\\n \n xa/rin e)/dwkas ;\n",
                "12":" \nHanc sic mutauit ARELLIVS FVSCVS:\nnon dices me, Callia, ingratum: unde redemeris,\ncogita. Memini deinde Fuscum, cum haec Adaei\nsententia obiceretur, non infitiari transtulisse se\neam in latinum, et aiebat non commendationis id\nse aut furti, sed exercitationis causa facere. Do,\ninquit, operam, ut cum optimis sententiis certem,\nnec illas corrumpere conor sed uincere. Tunc deinde\n retulit ali quam Thucydidis sententiam: deinai\\ ga\\r\nai( eu)praci/ai sugkru/yai kai\\ suskia/sai ta\\ e(ka/stwn\na(marth/mata , deinde Sallustianam: res secundae mire\n sunt uitiis optentui. cum sit praecipua in\ndide uirtus breuitas, hac eum Sallustius uicit et in\nsuis illum castris cecidit; nam in sententia Graeca\ntam breui habes quae saluo sensu detrahas: deme\n \nuel sugkru/yai uel suskia/sai , deme e(ka/stwn :\nconstabit sensus, etiamsi non aeque comptus, aeque\ntamen integer. at ex Sallusti sententia nihil demi\nsine detrimento sensus potest.\n",
                "13":"T. autem Liuius tam\niniquus Sallustio fuit, ut hanc ipsam sententiam\net tamquam translatam et tamquam corruptam dum\ntransfertur obiceret Sallustio. nec hoc amore\nThucydidis facit, ut illum praeferat, sed laudat quem\nnon timet et facilius putat posse a se Sallustium\nuinci, si ante a Thucydide uincatur. CESTIVS\ncolorem pro Callia hunc habuit: obiecit ultro Cimoni\nquod passus esset uxorem suam adulteram fieri,\nquod non custodisset, quod expectasset dum\nsuperueniret pater, ut spectator calamitatis suae fieret.\niam, inquit, etiamsi dimiseris, ingratus es. ego non\nexpectaueram dum rogarer.\n",
                "14":"HISPO ROMANIVS hunc\ncolorem secutus est: dixit adulescentem tumidum et\nnobilitatis suae cogitatione insolentem inuisa\nhabuisse beneficia sua, moleste ferentem socerum suum\ndici Callian; itaque omnem operam dedisse, ut\nmores puellae in uitia non tantum labi pateretur, set\nipse impelleret, ut haberet iustam dimittendi\ncausam. Nanctum occasionem non interemisse,\nexpectasse tamen dum superueniret pater. Hoc se\ncogitasse: expectat me; uult mecum pares rationes\nfacere. fecisset, si non ostendisset patri adulteram\nfiliam. GARGONIVS in hac controuersia foedo\ngenere cacozeliae usus dixit: istud publicum\nadulterium est, sub Miltiadis tropaeis concumbere. DORION\n \ncum descripsisset, gloriae sibi fuisse carcerem,\nnumquam non se illam fortunam ostentasse dixit: o(/te\nei)sh=lqen *kalli/as, ta\\s pe/das a)peka/luya . HYBREAS\ndixit: suggnw/mhn e)/xw moi ."
            },
            "2":{
                "0":"\nMENTONIS. Iam etiam perituri dormiebant. Peragitur\ntotus ordo supplici, ne quid se meretrix\nnegaret uidisse. 0 miserum si quis meretricem offendit!\no miseram matrem familiae si quoius formae\nmeretrix inuidet! nihil petenti praetor negaturus est.\nMVSAE. Hic est Flamininus, qui exiturus in\nprouinciam uxorem a porta dimisit. ARGENTARI. Obicio\nluxuriam, obicio histrionum iocos? an uos\n reuixerunt : in conuiuio nihil aliud nisi occiditis? Qui in\n carcere uixerunt, in conuiuio perierunt. Blandi.\n",
                "1":" Feriatur in foro; omnes uideant, meretrix audiat.\nReliquiae praetoris unco trahebantur. Maiestatem\nlaesam dixissem, si exeunti tibi lictor a conspectu\nmeretricem non summouisset. VIBI RVFI. Paratus\nerat accusator cum commentariis, aiebat quidquid\nmeretrix desiderauit. In hoc tecum uxorem non\nmisimus? ut salua prouincia sit, optemus\nmeretrici bonam mentem? dedimus tibi legatum,\n \ndedimus quaestorem, ut tu cum meretrice cenares?\nmeretrix uxoris loco accubuit, immo praetoris. P.\n",
                "2":"Asprenatis. Vni fortasse osculo donauit\nhomicidium. Etiam carnifices cenaturi manus abluunt.\nPorci Latronis. Ne a sobrio quidem lictore\npercussus est. Non inquiro in totum annum, una nocte\ncontentus sum. “Bibe, lictor, ut fortius feras.” Ecquid intellegitis, quemadmodum damnatus sit qui\nsic occisus est? qui scio, an in cuius gratiam occisus\nest in eiusdem etiam damnatus sit? Quantum tibi\npopulus Romanus dederat tantum tu meretrici\ndedisti. Si negaret, quos testes haberem? quis enim\nin illo conuiuio fuit quoi esset credendum? Facilius\nest ut qui alia meretrici dederit homicidium neget,\nquam ut qui hoc quoque dederit quicquam\n negarit . Videlicet numquam istud mulierum oculis\nostendi solet, aut ista iam saepe uidisset.\n",
                "3":"IVLI\nBASSI. Inter temulentas reliquias sumtuosissimae\ncenae et fastidiosos ob ebrietatem cibos modo excisum\nhumanum caput fertur; inter purgamenta et\niactus cenantium et sparsam in conuiuio scobem\nhumanus sanguis euerritur. Gratulor sorti tuae,\nprouincia, quod desiderante tale spectaculum\nmeretrice plenum carcerem damnatis habuisti. Seruum\nsi uerberari uoluisses extra conuiuium abduxisses.\nRomani Hisponis. Quis ferret te, si in triclinio tuo\niudicium coegisses? Scelus est in conuiuio damnare\nhominem: quid occidere? Ad arbitrium meretricis\nde reis pronuntiasti: nisi forte facilius in honorem\n \neius decollas quam iudicas.\n",
                "4":" FVLVI SPARSI.\nContactam sanguine humano mensam loquor, strictas\nin triclinio secures: quis credat ista aut concupisse\nmeretricem aut fecisse praetorem? Cadauer, secures,\nsanguinem loquor: quis inter haec de conuiuio cogitat? “Hominem,” inquit, “occidi numquam uidi.” alioqui Flaminino praetore omnia alia uidisti?\nSSILONIS Pompei. Virum nobilissimum et tantis\nhonoribus functum turpiter meretrix clementem fecisset:\ncrudelem fecit. “Numquam uidi.” adice si uis: “nec\n alio praetore uidere potero.” ",
                "5":" ALBVCI SILI. Si quis\nautem est, iudices, qui desideret ut praetoris referam\ncrudelitatem, quot praeter hunc iugulauerit, quot\ninnoxios damnauerit, quot carcere incluserit, huic\nego me satisfacturum esse non polliceor: uno\nconuiuio cum sua praetura reum euoluam.\nInstituuntur ab isto in prouincia epulae et magnifico\napparatu exstruitur conuiuium; distinguntur argenteis\npoculis aurea. quid multa, iudices? conuiuii eius\napparatum sensit prouincia. extrahitur quidam e\ncarcere in conuiuium praetoris, cui stupenti misero\nmeretrix arridet. interim uirgae promuntur et\nuictuma crudelitatis ante mensam ac deos trucidatur.\n",
                "6":" Me miserum, imperi Romani terrore lusisti. O qui\ncrudelitate omnis superasti tyrannos! soli tibi inter\nepulas uoluptati sunt morientium gemitus: hic\nultimus apparatus cenae fuit. In eodem triclinio uideo\npraetorem amatorem, scorta, caedis; et meretrix\npraetori, praetor prouinciae imperat. In conuiui o\n \nconstituitur catenatus, qui cum languentis praetoris\nistius aspexit oculos, existimans ipsum praetoris\nbeneficio dimitti, gratias isti agens et utrisque manibus\nmensam tenens, “di tibi,” inquit, “immortales parem\ngratiam referant.” Quicumque in eodem accubabant\ntriclinio alius ubertim demisso capite fiebat, alius\nauertebat ab illa crudelitate oculos, alius ridebat\nquo gratior esset meretrici.\n",
                "7":"Hic iste inter uarios\nconuiuarum uultus submoueri iubet et miserum stare\nad praebendas ceruices immotum: interim\ndistinguitur mors poculis. ne sobri quidem carnificis manu\nciuis Romanus occisus est. Non ueto quominus\nsecuri percutiatur: illud rogo, legi potius quam\nscorto cadat. memento terrorem imperio quaeri,\nnon oblectamenta mulierculis. Quid ego nunc\nreferam, iudices, ludorum genera, saltationes et illud\ndedecoris certamen, praetorne se mollius moueret\nan meretrix?\n",
                "8":"Capitonis. Exsurgite nunc Bruti,\nHoratii, Decii et cetera imperi decora: uestri fasces,\nuestrae secures in quantum, pro bone Iuppiter,\ndedecus recciderunt! istis obscenae puellae iocantur.\nQuodsi, per deos inmortales, nullo sollemni die\npopulo inspectante in foro conuiuium habuisses,\nnon minuisses maiestatem imperii nostri? atqui quid\ninterest conuiuium in forum an forum in\nconuiuium adtrahas?\n",
                "9":"Deinde descripsit quanto aliter in\nforo decolletur. Ascendit praetor tribunal spectante\nprouincia; noxio pos terga deligantur manus,\n \nstat intento ac tristi omnium uultu; fit a praecone\nsilentium; adhibentur deinde legitima uerba; canitur\nex altera parte classicum. numquid uobis uideor\ndescribere conuiuales iocos? Heu quam dissimiles\nexitus initiis habes! accusauit te eques Romanus,\niudicauerunt te equites Romani, praetor damnatum\n pronuntiauit, occidit meretrix.\n",
                "10":" BVTEONIS. Vt iste\ncum amica cenaret iucundius, homo occisus est.\nNumquid, iudices, inquit, pro rostris uidistis\npraetorem cum meretrice cenantem? VOTIENI MONTANI.\nQui sic conuiuatur, quomodo irascitur? Damnaturi\niurant nihil se gratiae, nihil precibus dare:\npostulo, ut in hanc legem iures. Maiestas populi\nRomani per omnes nationes, per omnes diffusa\nprouincias, in sinu meretricum iacet; ea imperat\npraetori nostro quae prostitit, cuius osculo nemo\nse abstinuit nisi qui pepercit suo. Conuiuas tuos\nipse narra: fuere, credo, tribuni, fuere praefecti,\nfuere equites Romani:\n",
                "11":" cum his ergo praetor \nCassi Severi. Ne de seruo quidem aut captiuo\nomni loco aut omni genere aut per quos libebit\naut cum libebit supplicium sumi fas est\nadhibeturque ad ea magistratus ob custodiam, non ob\nlaetitiam. Triarii. Quo crimine damnatus erat? caedis.\nnon tamen in conuiuio occiderat. Animaduerte diligenter,\nmeretrix, ne iterum homicidium roges.\n",
                "12":" MONTANVS VOTIENVS has putabat quaestiones\nesse: an quidquid in magistratu peccauit proconsul\n \nuindicari possit maiestatis lege. Reus enim qui\ntueri se facto non potest, ad ius confugit et dicit\nhac se lege non teneri. Non quidquid peccauit\naliquis in magistratu maiestatem laedit. Puta aliquem,\ndum magistratus est, patrem suum occidere,\nueneno uxorem suam necare: puto, non hac lege\ncausam dicet sed illis, parricidii et ueneficii. Vis\nscire non a quo fiat ad rem pertinere, sed quid\nfiat? priuatus potest accusari maiestatis laesae, si\nquid fecit quo maiestatem populi Romani laederet.\nPuta amicam habet proconsul: ideo maiestatis damnabitur?\nquod amplius est dico, puta matronam\ncorrumpit, dum proconsul est: adulterii causam\ndicet, non maiestatis.\n",
                "13":"Singula, inquit, aestima quae\nobicis. si tantum amicam habuisset, numquid\naccusares? si animaduertisset in aliquem nullo rogante\nnumquid accusari posset? Si non omne non recte\nfactum hac lege uindicari potest, an id quod sub\nauctoritate publica geritur. Nam cum adulterium\ncommittit, cum ueneficium, tamquam ciuis peccat,\ncum animaduertit, auctoritate publica utitur. in\neo autem quod sub praetexto publicae maiestatis\n agitur, quidquid peccatur maiestatis actione\nuindicandum est. Dic enim mihi, si cum animaduertere\ndebeat non legitimo cultu ac more sollemni\nusus interdiu tribunal conscenderit conuiuali ueste,\nsi cum classicum canere debeat, synphoniam canere\niusserit, non laedet maiestatem? atqui quod fecit\n \nfoedius est:\n",
                "14":" et comparauit. Deinde, si potest\nuindicari maiestatis lege id quod proconsul\nmaiestatis publicae et iure et apparatu usus peccauit,\nan hoc possit. Non potest, inquit; nihil enim\ndetractum est populi Romani magnitudini. Is laedit\npopuli Romani maiestatem qui aliquid publico\nnomine facit: tamquam legatus falsa mandata adfert,\nsic audiuntur tamquam illa populus Romanus\ndederit; imperator foedus percussit, uidetur populus\nRomanus percussisse et continetur indigno foedere:\nnunc nec uiribus quicquam populi Romani\ndetractum est nec opinioni; proconsuli enim inputatur\nsi quid fecit, non populo Romano. At ex te ceteros\naestimant. Non: nam et ante hunc alii fuerunt ex\nquibus aestimari possent et post hunc erunt, et\n singulorum uitia nemo urbibus adscribit.\n",
                "15":" Attamen\nfactum ipsum turpe est. set et multa alia, nec ideo\nillis maiestas laeditur. Nemo paene sine uitio est:\nille iracundus est, ille libidinosus; non tamen, si\nquid in aliquo mutatum malis, eo statim maiestas\nlaeditur. Deinde ad facti ipsius aestimationem uenit\net dixit haec obici, quod meretricem habuit, quod\naliquem in domo occidit, quod nocte, quod in conuiuio,\n",
                "16":" quod rogante meretrice. SILO POMPEIVS has\nadiecit quaestiones: an si quod facere ei licuit fecit,\nnon possit maiestatis lege accusari. Potest, inquit;\nhaec enim lex quid oporteat quaerit, aliae quid\nliceat. Licet ire in lupanar; si praecedentibus\nfascibus praetor deducetur in lupanar, maiestatem\n \nlaedet, et quod licet fecerit. Licet qua quis uelit\nueste uti; si praetor ius in ueste seruili uel muliebri\ndixerit, uiolabit maiestatem. Deinde illam fecit\nquaestionem: an hoc facere ei licuerit. Non licuit,\ninquit, illo loco aut illo tempore aut ex illa causa\noccidere. quaedam quae licent, tempore et loco\nmutato non licent.\n",
                "17":"De colore, inquit, quaeritur quo\nuti debeat is qui pro Flaminino dicit. Quaedam\ncontrouersiae sunt in quibus factum defendi potest,\nexcusari non potest; ex quibus est et haec. non\npossumus efficere ut propter hoc non sit\nreprehendendus; non speramus, ut illum iudex probet, sed\nut dimittat; itaque sic agere debemus tamquam pro\nfacto non emendato, non scelerato tamen. Itaque\nnegabat se pro Flaminino narraturum MONTANVS,\nsed iis quae obiciuntur responsurum. aiebat autem\nillam sententiam RVFI VIBII colorem actionis esse:\n",
                "18":"\nbonum se animum habere pro reo in quo libido\nomnis intra meretricem esset, crudelitas intra\ncarcerem. Ipse Montanus illum locum pulcherrime\ntractauit, quam multa populus Romanus in suis\nimperatoribus tulerit: in Gurgite luxuriam, in Manlio\ninpotentiam cui non nocuit et filium et uictorem\noccidere, in Sylla crudelitatem, in Lucullo auaritiam.\n In praetore, inquit, cum illi constiterit abstinentia,\ndiligentia, ne excutiatis, quomodo una nocte\ncenauerit. Vtrum tamen, inquit, iniquius est? quod\nobiciunt, quod damnatus perierit meretrici, an\n \n quod postulant proconsulem perire damnato ?\n",
                "19":"\nColorem FVSCVS ARELLIVS hunc introduxit: ebrium\nfuisse nec scisse quid fecerit. SILO POMPEIVS hoc\ncolore usus est: non putauit, inquit, in rem\npertinere ubi aut quando periret qui perire deberet.\nTRIARIVS ineptum introduxit colorem: sermo erat,\ninquit, in conuiuio contemni nimiam praetoris\nlenitatem; alios fuisse proconsules qui cotidie\nanimaduerterent, huius anno nullum esse occisum. Dixit\naliquis ex conuiuis: “ego numquam iratus ” dixit et mulier: “et ego numquam.” Iratus, quod\nclementia sua contemptui esset, “curabo,” inquit, “sciant\nnon deesse mihi seueritatem. ” adducitur sceleratus\nquem uidere lucem ultra non oportet. occisus est quis?\ndamnatus; ubi? in praetorio; quo tempore? est enim\n ullum quo nocens perire non debeat?\n",
                "20":" GALLVS\nVIBIVS dixit: meretrix orauit. timebam mehercules\nne exorasset ut aut indemnatus occideretur aut\ndamnatus uiueret. Ex altera parte multa bene\ndicta sunt, multa corrupte: in descriptione supplici\nutique illi qui uoluerunt omnia legitima supplici\nuerba in sententias trahere in uitia inciderunt,\ntamquam dixit TRIARIVS: “summoue:” audis lictor?\nsummoue a praetore meretricem. hoc non male.\nadiecit: “uerbera,” sed uide ne uirgae tuae pocula\nnostra disturbent; “despolia:” meretrix, agnoscis hoc\n uerbum? certe prouincia agnoscit.\n",
                "21":" SILO POMPEIVS,\nhomo qui iudicio censebatur, et ipse ad hanc\ndescriptionem accessit, minimum tamen mali fecit;\nait: animaduertit meretrix; “age lege;” quicquam\n \nenim lege hic agitur? HISPANVS dixit: “age lege” tibi dicitur, Flaminine: uiue sine meretrice, cena\nsine carnifice. ARGENTARIVS in quae solebat\nscemata minuta tractationem uiolentissimam fregit: “age lege” scis, inquit, quid dicat? interdiu age, in\nforo age. stupet lictor; idem dicit quod meretrix\ntua: hoc numquam se uidisse. MONTANVS VOTIENVS\ndixit: percussurus lictor ad praetorem respexit,\npraetor ad meretricem.\n",
                "22":"VIBIVS GALLVS dixit: lictori,\nquia bene percusserat, propinatum est. Illud\nquod tamquam Latronis circumfertur non esse\nLatronis pro testimonio dico et Latronem a sententia\ninepte tumultuosa uindico; ipse enim audiui\nFLORVM quendam, auditorem Latronis, dicentem non\napud Latronem. neque enim illi mos erat\nquemquam audire declamantem; declamabat ipse tantum\net aiebat se non esse magistrum sed exemplum; nec\nulli ali contigisse scio quam apud Graecos Niceti,\napud Romanos Latroni, ut discipuli non audiri desiderarent,\nsed contenti essent audire. initio\ncontumeliae causa a deridentibus discipuli Latronis\nauditores uocabantur; deinde in usu uerbum esse\ncoepit et promiscue poni pro discipulo auditor. hoc\nerat non patientiam suam sed eloquentiam uendere.\nVt ad Florum reuertar, ille dixit in Flaminino:\n",
                "23":"\nrefulsit inter priuata pocula publicae securis acies;\ninter temulentas ebriorum reliquias humanum\neuerritur caput. Numquam Latro sic composuisset ut,\nquia publicam securem dicturus erat, diceret priuata\n \npocula, nec in tam mollem conpositionem sententia\neius euanuisset; nec tam incredibilis umquam figuras\nconcipiebat, ut in ipso triclinio inter lectos et iocos\net mensas percussum describeret. Ille cum in hac\ncontrouersia descripsisset atrocitatem supplicii\nadiecit: quid exhorruistis, iudices? meretricios lusus\nloquor. Et illam dixit minus notam sententiam,\nsed non minus bonam: in socium nostrum praetor\npopuli Romani animaduertit in priuato, nocte,\ntumultuario tribunali, ebrius fortasse, ne calciatus\nquidem, nisi si ut omnia spectaret meretrix diligenter\n exegit.\n",
                "24":" RRFVS VIBIVS erat qui antiquo genere\ndiceret; belle cessit illi sententia sordidioris notae:\npraetor ad occidendum hominem soleas poposcit.\nAltera eiusdem generis, sed non eiusdem successus\nsententia: cum deplorasset condicionem , uiolatam\nmaiestatis, consuetudinem maiorum descripsisset qua\nsemper uoluissent ad supplicium aduocari,\nsententiam dixit: at nunc a praetore lege actum est ad\nlucernam. Pollio tamen ASINIVS aiebat hanc se\n sententiam recipere.\n",
                "25":" LIVIVS de oratoribus qui uerba\nantiqua et sordida consectantur et orationis\nobscuritatem seueritatem putant aiebat MILTIADEN\nrhetorem eleganter dixisse: e)pi\\ to\\ leciko\\n mai/nontai .\nTamen in his etiamsi minus est insaniae minus\nspei est; illi qui tument, illi qui abundantia\n \nlaborant plus habent furoris, set plus et corporis;\nsemper autem ad sanitatem procliuius est quod potest\ndetractione curari; illi succurri non potest qui simul\net insanit et deficit.\n",
                "26":"Set ne hoc genus furoris protegere\nuidear, in Flaminino tumidissime dixit\nMVRREDIVS: praetorem nostrum in illa ferali cena\nsaginatum meretricis sinu excitauit securis. Et illud\ntetracolon: seruiebat forum cubiculo, praetor\nmeretrici, carcer conuiuio, dies nocti. Nouissima pars\nsine sensu dicta est, ut impleretur numerus; quem\nenim sensum habet: “ seruiebat dies nocti?” Hanc\nideo sententiam rettuli quia et in tricolis et in\nomnibus huius generis sententiis curamus ut\nnumerus constet, non curamus an sensus. Omnia autem\ngenera corruptarum quoque sententiarum de\nindustria pono, quia facilius et quid imitandum et\nquid uitandum sit docemur exemplo.\n",
                "27":"Ecce et illud\ngenus cacozeliae est quod amaritudinem uerborum\nquasi adgrauaturam res petit; ut in hac controuersia\nLICINIVS NEPOS dixit: reus damnatus est legi, periit\nfornici. Et illud quod SENIANVS dixit habet sui\ngeneris insaniam, cum diceret nocte non debere\nsumi supplicium post longam descriptionem conclusit:\nnoctu ne uictumae quidem occiduntur.\n",
                "28":"Et ad hanc controuersiam\nGraeci porrexerunt manum. dixit in hac\nNICETES : w(s d' h)/kousen o(/ti sumpo/sio/n e)stin, h)/lpizen .\nEVCTEMON dixit: pa/ntes e)no/mizon o(/ti *EC*L*A*T*O. \n \nGLAVCIPPVS CAPPADOX cum cenam luxuriosam\ndescripsisset indignam maiestate praetoris adiecit:\n nu=n kai\\ to\\n kw=mon . Hoc idem elegantius dixit\nADAEVS cum descripsisset cenam nocturnam: w(s e)rwtiko\\s\no( kw=mos ! NICETES dixit: ou)de/pote teqe/amai \n a)nairou/menon. a)\\n h( po/lis eu)tuxh=| ou)de\\ o)/yh| .\nARTEMON eodem loco aliam dixit sententiam: ou)de/pote\nteqe/amai a)nairou/menon. gu/nai, ou) kw/mou de/hsis .\nGLYCON dixit: w(s de\\ a)phgge/lqh toi=s e)n tw=| desmwthri/w|:\npo/tos e)sti\\ kai\\ e(tai/ras klh=sis: a)ne/krage/ \nTIS ta/las: e)me\\ a)/page, e)gw\\ ga\\r a)di/kws katekri/qhn . "
            },
            "3":{
                "0":" ARELLI FVSCI patris. Aecum est ut cum alienis\ndiuidamus liberos, quos non diuidimus cum\n \nmatribus? “si alterum non abstuleris, utrumque habebis.” Quid faciam? utrumque genui, utrumque desideraui,\npro utroque pactus sum. ALBVCI SILI. Vna nati\nsunt, una expositi, una educati; redditi potissimum\ndistrahuntur. distraxit illos fortuna aliquando a \nparentibus, numquam ab ipsis. Miseremini, iudices;\ngrauis indicina est.\n",
                "1":"IVNI GALLIONIS. Duos exposui\nquia alterum eligere non poteram. Periclitor ne\nqui cum duobus liberis in iudicium ueni sine ullo\nreuertar; nam quem perdam eligere non possum.\ncausa pacti mei fuit ut haberem filios, consummatio\nut perderem. Pro filiis tibi debeo, non filios: pete\nquantum uis pro disciplinis, inputa quantum uis\npro alimentis; licet plus petas, dum ne minus\nreddas. Maiores nostri uiderunt quam effusa esset\nindulgentia pro suis timentium, quam parata\nquicquid posceretur dare; itaque pro patre lex nostra\ncum educatore pacta est.\n",
                "2":"Non potui obligari de\neis qui in mea potestate non erant. si ex aequo\ndiuidimus, habeatur utriusque ratio: habeam ego\ntamdiu duos quamdiu tu habuisti. Nolite timere,\npueri, non diducam uos: aut utrumque habebo, aut\nneutrum. In auctione fratres quamuis hostilis hasta\nnon diuidit; plus quiddam est geminos esse quam\nfratres, perdit uterque gratiam suam nisi cum altero\nest.\n",
                "3":"FVLVI SPARSI. Ignoscere mihi aduersarius debet\nmeos retinenti, cum ipse alienos concupiscat. repetit\nquos adhuc habuit, retineo quos modo agnoui.\nAgnitio diuidet quos iunxit etiam expositio?\n \nCORNELI HISPANI. Dic uter obsequentior sit, uter\nindulgentior. “uterque,” inquis. Miraris, si tam binos\ndiuidere non possum? Omnia pro filio paciscor\n praeter filium.\n",
                "4":" VOTIENI MONTANI. Ego uero ne\npatrocinium quidem habebo: si tam facile liberos\nremitto, libenter exposui. Reddere est istud liberos\nan eripere? Vtroque modo perdendi erant, uel\npaciscenti uel neganti. Pactus sum flens, tremens,\ntamquam cum exponerem. CESTI PII. Ne diuiderem\nfilios una exposui. Iste quoque duos sustulit, qui\ntantum uno contentus est.\n",
                "5":" Iterum cogor exponere.\nIVNI GALLIONIS contra. Expeditae partes uestrae\nsunt: utrumque potestis ex hoc iudicio patrem\ndimittere. MENTONIS. Iste adsueuit carere liberis,\n ego etiamsi unum accipiam tamen necesse est\ntorquear: duobus adsueui. Quid quid umquam\ncommisi — et habes domi quos de me. interroges —\nnihil umquam sine illis feci nisi indicium. Vim\nuocas quae te patrem fecit? Sine herede ero qui paulo\n ante habui filios duos tales, ut ex illis uel unus\ncuilubet satis sit? POMPEI SILONIS. Videte quam\nmodeste agam:\n",
                "6":" ego sustuli, ego educaui, ego reddidi;\niste eligat. VIBI RVFI. Salui sunt, inquam,\nliberi tui. post hanc uim meam iste me osculatus\nest. PASSIENI. Cedo mihi tabulas testamenti:\nplures in testamento habeo quam in pacto. hoc\ntestamentum delere non cogito; si meos filios\nheredes facere non possum, tuos faciam. preces meas\nad filios transferam: hoc enim nomen licebit, puto,\nmihi usurpare dum litigo. ARELLI FVSCI patris.\n \nFertis hoc, optimi iuuenes? ego uos expositos\nsustuli, ego educaui, ego aegrotantibus adsedi, senem\nme fecistis et relinquitis? ARGENTARI. In ista ui\nduos filios perdidi.\n",
                "7":"Divisio. Latro sic diuisit: an in re uis aut\nnecessitas sit. Nulla, inquit, uis est; arma lex et\nuincula et ultimum periculum conplectitur, quorum\nnihil fuit in tua persona. Ille ait: uis est et\nnecessitas ubi, uelim nolim, subcumbendum est mihi.\nfuit autem necesse mihi; non enim poteram habere\nalterum filium, nisi alterum promisissem.\nRespondetur: primum non est uis ubi aliquid expediendae\nrei causa patiendum est, sed pactio: tamquam non\npossum domum habere, nisi hanc emero; nulla alia\nuenalis est; hanc occasionem uidit uenditor et\npremit. non tamen hanc emptionem rescindes, alioqui\nin infinitum calumnia excedet. Dicit alius: necesse\nmihi erat. Tibi necesse? carcere primum etiamnum\npoteras; deinde et alia uia poteras inuenire, sperare\nalium indicem. an aliter inuenire non poteras? ergo\nhoc tibi plus praestiti.\n",
                "8":"An si in re uis et\nnecessitas est, ita tantum rescindantur quae per uim et\nnecessitatem gesta sunt, si uis et necessitas a\npaciscente adhibita est. Nihil, inquit, refert mea\nan tu cogaris, si non a me cogeris; meam culpam\nesse oportet, ut mea poena sit. Non, inquit; neque\nenim lex adhibenti uim irascitur, sed passo succurrit\net iniquum illi uidetur id ratum esse quod aliquis\nnon quia uoluit pactus est, sed quia coactus est.\nnihil autem refert, inquam, per quem illi necesse\n \nfuit; iniquum enim quod rescinditur facit fortuna\neius qui passus est, non persona facientis. Deinde\nan ab hoc uis admota sit. Tu, inquit, mihi uim\nadmouisti qui non aliter indicabas quam si pactus\nessem. Non est, inquit, admouere uim aliquid sub\ncerta condicione promittere. si qua uis est, a te\ntibi adhibita est, quod exponere et ad\nexorandum se uenisse ut tantum patri redderet quantum\neducatori superfuisset.\n",
                "9":" Pro educatore GALLIO hunc colorem secutus est,\nse misericordia motum. Cum uiderem, inquit,\norbum sine herede, dixi mihi ipse: quid auidus es?\npossumus duo patres esse. et dixit illam amabilem\nsententiam: do itaque nunc poenas misericors. MONTANVS\nVOTIENVS sic coepit: si quis me uidet, iudices,\nmodo duorum liberorum patrem, nunc\nsollicitudine periclitantem, certum habeo dicit crudelem\nindicem. et .summisse cum aduersario egit: rogauit\nut altero contentus esset; et illam sumpsit\ncontradictionem: nescio, inquit, utrum; et dixit:\nmihicrede qui illos optume noui: utrumuis elige; ideo\n sic pactus sum, quia nihil intererat.\n",
                "10":" HISPO\nROMANIVS erat natura qui asperiorem dicendi uiam\nsequeretur; itaque hoc colore egit ut inueheretur\ntamquam in malum patrem et diceret crudeliter\nexponentem, perfide recipientem. In hoc, inquit,\nrepetit, non quia habere uult, sed quia eripere;\n \nirascitur mihi quod duos educaui, quod indicaui.\nEt cum descripsisset saeuitiam exponentis adiecit:\netiamnum mihi uidetur eiusdem animi, eiusdem\nduritiae, quia nihil putat se debere ei qui liberos\nsuos educauit. Durus est pater, crudelis est; nolite\ncredere ex illa feritate tam subitam mutationem.\nsinite me in filio uno non experiri. Dixerat\n CESTIVS in hac controuersia in illa quaestione qua\ndicebat se nequa quam uim adhibuisse: quid ergo?\nquis adhibuit uim? tu tibi. non est quod dicat\nalius: quis sibi ipse uim adhibet? solet fieri; ecce\nego ipse mihi nocui. et illud dixerat: placet mihi\nin inritum reuocari quae gesta sunt. quid do ne\nindicauerim?\n",
                "11":"ARGENTARIVS dixit ex altera parte\nmiseriorem se nunc esse quam cum ignoraret suos;\net cum tormenta paterni animi descripsisset, ait:\netiamnunc pacisci uolo. quid do ne liberos meos\nrecipiam? quid do ne agnouerim? Indignabatur\nCESTIVS detorqueri ab illo totiens et mutari sententias\nsuas. quid putatis, aiebat, Argentarium esse?\nCesti simius est. solebat et Graece dicere: o( pi/qhko/s \nMOU. Fuerat enim Argentarius Cesti auditor et\nerat imitator. aiebat inuicem: quid putatis esse\nCestium nisi Cesti cinerem? et sic solebat iurare: “per manes praeceptoris mei Cesti,” cum Cestius\nuiueret. Omnibus autem insistebat Cesti uestigiis:\n",
                "12":"\naeque ex tempore dicebat, aeque contumeliose multa\n \ninterponebat; illud tamen optima fide praestitit,\ncum uterque Graecus esset, ut numquam Graece\ndeclamaret, illos semper admiraretur qui non fuerunt\ncontenti unius linguae eloquentia, ac cum Latine\ndeclamauerant, toga posita sumpto pallio quasi\npersona mutata rediebant et Graece declamabant; es\nquibus fuit SABINVS CLODIVS, in quem uno die et\nGraece et Latine declamantem multa urbane dicta\n sunt.\n",
                "13":" dixit HATERIVS quibusdam querentibus\npusillas mercedes eum accepisse, cum duas res doceret:\nnumquam magnas mercedes accepisse eos qui\n ermeneumata docerent. Maecenas dixit: *tudei/dhn d'\nou)k a)\\n gnoi/hs pote/roisi metei/h . CASSIVS SEVERVS\nuenustissimam rem ex omnibus, qui ab auditione\neius cum rediret interogatus quomodo dixisset respondit:\nmale kai\\ kakw=s . GLYCON dixit: a)\\n\na)mfote/rous MOI mh\\ a)podw=|s, a)pole/seis au)tw=n to\\ di/dumon .\nGALLIO autem elegantissime dixit a parte\npatris, cum ultima per testamenti figuram tractaret:\nquandoque ego mortuus ero tunc mihi heres sit:\nuis interrogem uter? TRIARIVS dixit a parte\neducatoris: ergo ego tollere potui, educare potui,\ntacere non potui?"
            },
            "4":{
                "0":"\nFelicior essem si plures reos\ndefenderem. TRIARI. Haec uulnera quae in ore uidetis\nmeo postea feci quam dimissus sum. IVNI\nGALLIONIS. Gratias ago filio, quod me non reliquit solum\ntyranno. Quod manus illius ausae sunt ego iussi,\nitaque crimini meo adsum. “Amicus, inquit, tyranni\nfuit.” an hoc tantum filius meus in arce simulauit?\nProcumbo ad genua uestra, iudices, ille contumax,\nqui cum uapularem non rogaui.\n",
                "1":"MVSAE. Occisus\nest tyrannus; a quo putatis nisi ab eo qui patrem\npulsare non poterat? Praecidetis tyrannicidae\nmanus? quid hoc est? integer tyrannus iacet.\npraecisas tyrannicidae manus arci praefigite. Non\nuindicem filium propter quem ne a tyranno quidem\ninpune uapulaui? Postquam occupauit arcem,\nsecuti sunt illum homicidae, secuti uenefici, secutus\nquisquis patrem pulsare poterat. Necesse fuit\npatrem caedere, tam hercules quam necesse fuit\nspoliare templa, uirgines rapere. Aiebam: fili, fortius\nferi; tyrannus spectat. Si talis erat filius meus\nqualem describitis nescio cui magis expedierit\ntyrannum uiuere. 0 quantum istis debemus manibus\n \nper quas iam nihil necesse est! Occidit tyrannum:\nsic huius iratae manus feriunt. Cum occideret\ntyrannum aiebat: “frater te ferit, pater ferit.” sic\nferiunt qui uolunt. Tecum, fili inconsideratae pietatis,\nqueror: ualidius patrem cecidisti quam iussit\ntyrannus. Iratus iacenti ipsas cadaueris manus in me\n ingessi.\n",
                "2":" FVLVI SPARSI. Tales fuerunt ex quibus\nposset alter tyrannum contemnere, alter occidere.\nIVLI BASSI. Conpressas fili manus in os meum\ninpegi, caedentem consolatus sum. Porci Latronis. “Caede, inquit, patrem:” dum ego neglegens sum\noccupauit praecipitare se ex arce filius. hoc non\nest patri parcere sed sibi. Dura, fili; ad tyrannum\ntibi per patrem eundum est. Tenent ecce cruentum\n tyranni caput; nunc illas praecidite. Blandi.\n",
                "3":" Vt uidi tyrannicidam ex arce descendentem, nihil\nprius quam manus osculatus sum. PPMPEI SILONIS.\nVtrum ex filiis meis probatis? alter se occidit, alter\ntyrannum. Nemo ius habet in istas manus, meae\nsunt; istae etiam cum tyranno seruirent mihi\nparuerunt. Ita mihi superstite filio mori liceat, ut ego\nillum qui mori maluit parricidam uocaui. ARELLI\nFVSCI patris. Rogo uos per securitatem publicam,\nper modo restitutae libertatis laetitiam, per coniuges\nliberosque uestros. nemo tam suppliciter audiit me\nrogantem cum uapularem. Quam languidae\ncaedentis manus erant! non putarem illum posse\ntyrannicidium facere. Istae mihi salutares\n \nporrexerunt cibos, istae potiones; numquam tamen\nindulgentiores sensi manus quam eum me caederent.\n",
                "4":"VOTIENI MONTANI. “Pereat, inquit, potius.” Cum sit\nqui tam fortiter loquatur, uix inuentus est qui tyrannum\noccideret. Fili, fortius, inquam, feri, ne\nnos colludere tyrannus intellegat. Suspensas leuiter\nadmouebat manus; filius simulabat ictus, pater\ngemitus. Si qua est fides, iratus filium extuli, quod\nme non ceciderat. Necessitas magnum humanae\ninbecillitatis patrocinium est: haec excusat\nSaguntinos, quamuis non ceciderint patres sed occiderint;\nhaec excusat Romanos, quos ad seruilem dilectum\nCannensis ruina conpulit; quae quidquid coegit,\ndefendit. Ille quoque mihi non pepercisset, si unicus\nfuisset. Ille me fratri relinquebat: relinqueret \nhic tyranno? “Etiamnunc, inquit, in facie tua\nuulnera apparent.” Fili, nocet tibi quod tam cito\noccidisti tyrannum. MENTONIS. Quaeritis quis haec\nfecerit uulnera? ille cuius in funere me cecidi. Ita\nmihi libero et uiuere contingat et mori, ita oculos\nmeos fili manus operiant, ut ego inter liberos meos\nfortior steti.\n",
                "5":"Ex altera parte. ARELLI FVSCI patris. Tamdiu\ncecidit patrem, donec placeret tyranno satelles.\nQuid? tu tyrannicidium facere non potes, nisi in\nparricidio exercueris manus? “Pater, inquit, adest.” malo; non enim tantum patrem, etiam patronum\ncecidisti. IVLI BASSI. Quoniam usque eo saeculum\nmutatum est, ut . parricidae pater adsit, nos istius\n \naduocationi adsumus. Defendit quamuis nocentem:\necquid agnoscitis indulgentiam? illius frater, qui\nmaluit perire quam patrem caedere, infelix est quod \ncausam suam cum fratre non iungebat. Exclamat\niste: nihil illi mandaui. ego tibi et pro illo satisfaciam. “Vt ualidius caederem pro republica, \ninquit, feci.” Vis tu pudorem habere nec inputare\nidem et reipublicae et tyranno? “Pater, inquit,\nmihi adest.” At mehercules frater non adesset.\nHabuisti quod tyranno iactares: frater maluit mori.\nQuisquis caedendus erat isti tradebatur. “Tyrannum.\ninquit, occidi.” At patrem quantulo minus quam\n occidisti?\n",
                "6":" POMPEI SILONIS. Gaudeo in subselliis\nistius esse patrem. quomodo enim aliter efficere\npotuissem ut uulnera eius uideretis? non multum\nrefert mea ubi sit: ab hac parte crimen obicitur,\nab illa ostenditur. grauior esse testis solet qui a\nreo surgit. Talis prorsus pater quem nemo alius\nposset caedere, nisi qui amicus esse posset\ntyranni. Frater periit, ne parricidium aut faceret\naut uideret:\n",
                "7":" in illo praecipitio non minus, inquam,\nfratrem fugit quam tyrannum. CORNELI HISPANI.\nDescendebat cruentus pater, uexato laceratoque ore\nuix agnoscendus; putares duos fuisse qui\ncecidissent. Fecit quod debebat qui patrem ceciderat:\namicum occidit. CESTI PII. “Ego, inquit, caesus\nsum; poenam remitto.” Mirarer nisi pro tam bono\npatre fuisset qui mori uellet. dignus est quem\n \ninuitum uindicetis; an apud nos tantum crudeles\npatres uindicantur? “Pater, inquit, iussit.” ergo frater\ntuus impius fuit qui patri non paruit? Si quando\nlente parebant satellites aiebat tyrannus: non spectastis\nquemadmodum patrem ceciderit? “Qui\npatrem ceciderit, manus eius praecidantur.” hanc legem\nmoriens laudauit tyrannus. Nouissime inter filium\net patrem tyrannus intercessit.\n",
                "8":"Divisio. Latro in has quaestiones diuisit : an\nnon quisquis patrem ceciderit puniatur. In lege,\ninquit, nihil excipitur. Sed multa quamuis non\nexcipiantur intelleguntur, et scriptum legis angustum,\ninterpretatio diffusa est; quaedam uero tam manifesta sunt\nut nullam cautionem desiderent: nam quid interest\nlege excipere ne fraudi sit ei qui per insaniam\npatrem pulsauit, cum illi non supplicio sed remedio opus\nsit? quid opus est caueri lege ne puniatur infans si\npulsauerit patrem? quid opus est legem cauere ne\npuniatur, si quis ui patrem sopitum et subita corporis\ngrauitate conlapsum excitauit, cum illa non iniuria\nsed medicina fuerit? Nondum de propria sed de\ncommuni causa loquor. Si officiose quisquis cecidit\npatrem possit absolui, pro hoc animosius agam, ut\ndignus sit supplicio nisi praemio fuerit.\n",
                "9":"Si quisquis\npatrem pulsauit non puniri debet, an hic debeat .\nHanc quaestionem in partes plures diuisit: an tutus\nsit qui tyranno iubente fecit. Cogitate quam multa\n \ntyrannus exegerit. pro publica innocentia est non\nlicere hoc quoque tyrannis, ut nos faciant nocentes.\n Hoc qui cogente tyranno fecit, miserior fuit ipso\nuapulante. Illa non est inpudica quae arcessita\nest a tyranno; ille non dicitur sacrilegus qui deorum\nimmortalium dona manibus suis tulit ad\ntyrannum aut qui funestas tyranni imagines inter effigies\n deorum immortalium consecrauit.\n",
                "10":" An tutus sit qui\npatre iubente fecit. Non cecidit, sed paruit. Et\nillud dixit in narratione: stabat contumaci frater\nuoltu; intellexi non posse cogi a tyranno. An\ntutus sit qui pro patria fecit; an hic pro patria\nfecerit, id est: an illo iam tempore cogitationem\ntyrannicidi habuerit et hoc animo ceciderit, ut aditum\nfaceret sibi ad amicitiam tyranni. MONTANVS et\nillam quaestionem ultimam fecit: an etiamsi quid\n peccatum est tanto merito redemptum sit.\n",
                "11":" GALLIO\nillam quaestionem primam fecit: an ultio caesi\npatris nullius sit nisi patris. Inuitum, inquit, me non\nuindicabitis. Si a quolibet alieno caesus essem et\nnollem agere iniuriarum, nemo nomine meo ageret.\natqui nihil interest: poena maior est eius qui\ncecidit, ius idem eius qui caesus est. Contra ait\nomnibus actionem dari; non enim priuatam\niniuriam esse sed publicam; itaque nec taxatione\ndefungi damnatum aut iniuriarum poena, sed manus\nperdere; ad omnes patres pertinere hoc exemplum,\nad omnes filios, ad ipsam rempublicam: tales esse\n qui fiant tyranni, certe qui tyrannorum amici.\n",
                "12":" Et\n \nultimas fecit has quaestiones: an si pio animo fecit\nnon teneatur; an pio animo fecerit. Et illi\nquaestioni Latronis: “an tutus sit qui patre uolente\nfecerit,” nunc, inquit, fingit in fili patrocinium, sed\ntunc noluit; et adiecit: ne dixeris idem uoluisse\npatrem quod tyrannum. quaeritis utri paruerit?\ntyrannus illum amauit tamquam sibi paruisset. “Pater,\ninquit, uoluit:” ita tu non tyranno tantum, sed etiam\npatri dignus parricidio uisus es? Cum descripsisset\nimpium in fratrem, impium in patrem, adiecit:\n",
                "13":" tyrannum quoque tunc cum amare deberes, occidisti.\nMONTANVS partem accusatoris declamauit et hoc\ncolore usus est: indulgentissimum fuisse in liberos\npatrem; nimiam eius pietatem tyranno notam fuisse;\nitaque illum, qui quaereret pudicis dolorem ex\ninpudicitia, contumacibus ex seruitute, piissimo patri\ntormentum quaesisse ex filiorum impietate; et\ninduxit illum animose loquentem qui iussus est prior\npatrem caedere: “quid, si non cecidero,” inquit, “quid facturus es? torquebis? occides? plus est quod\nimperas quam quod minaris.” Certamen erat in uno\nhomine utrum plus posset natura an tyrannus. “Caede,” inquit: “non caedo;” “uerbera:” “non ferio.” haec fratre audiente. Et illud dixit: cum promitteret\namicitiam tyrannus magis praemium extimuit\ntyrannici imperi quam imperium. Et cum\ndescripsisset cicatrices pulsati patris et deformem adhuc\nfaciem, dixit: ab utroque caesum putes.\n",
                "14":"MONTANVS\ntamen aiebat nihil hoc posse melius dici: ex hac\n \nparte tyrannus iubet, ex altera lex uetat: morieris\nni cecideris; morere ne caedas. CESTIVS dixit:\ntyrannus imperat ut patrem caedas: non est nouum.\nNoluisti facere: laudaturum me putas? ego uero\nnon laudo; alterius ista gloria est: tu fratrem\nimitatus esses. ARGENTARIVS dixit: tu patrem cecidisti\ncum et legem nosses et fratrem. MONTANVS dixit:\nparricida, uoluisti uiolasti patris corpus, fratris\n beneficium.\n",
                "15":" Ab altera parte hoc colore omnes\ndeclamauerunt tamquam patre iubente fecisset.\nTRIARIVS dixit: in fili mei manus incucurri. BASSVS\nIVLIVS dixit: ego me fili mei manibus cecidi.\nHaterius dixit: ago gratias tyranno quod alterum\nfilium meum custodiri iussit ne mori posset. CESTIVS\nait in narratione: tyrannus iubet caedere,\nexposita tormenta sunt, quid faciet? moriatur,\ninquis. hoc dicis: ne caedat patrem occidat. FVSCVS\nARELLIVS dixit: conplecti uolo istas manus optume\nde me etiam ante tyrannicidium meritas. GALLIO\ndixit: uiderit quantum tibi se putet debere\nrespublica; ego plus me quam illam debere tibi iudico:\ndifficilius est quod me iubente fecisti. MONTANVS\nVOTIENVS dixit in narratione: si perseueras, fili,\nfratrem sequar: uideris utrum caedere patrem malis\n an occidere.\n",
                "16":" Hanc controuersiam et ab IVLIO\nSABINO bene declamari memini. Describe, inquit,\ndescribe tyrannum occisum et te cum ingenti gloria\nex arce deductum. 0 te parricidam, nisi post\ntyrannicidium quoque intellegis, quanto frater tuus\nhonestius perierit quam tu occideris. Illud non probaui\nquod multa in re seuera temptauit salse dicere. erat\n \nautem urbanissimus homo, ut uobis saepe narraui,\nut quidquid in eloquentia illi deerat urbanitate\npensaret.\n",
                "17":"Memini illum, cum Syriacus Vallius, homo\ndisertus, accusaret et uideretur laturus calumniam,\ntristem circa coronam iudici obuersari et totiens\noccurrere eunti Syriaco et quaerere, quid haberet\nspei, deinde post iudicium cum Syriacus gratias illi\nageret, quod tantam curam sui egisset: at\nmehercules, inquit, timebam, ne uno rhetore plus haberemus.\nEt testis productus cum interrogatus esset an\naccepisset a patre sestertia? sestertia dixit\naccepisse; an haberet? negauit; deinde interrogatus,\nan calumniam haberet? ipsi, inquit, neglegentiam\nmeam nostis: an habeam nescio, accepisse me scio.\nEt in Domitium nobilissimum uirum in consulatu\ncum thermas prospicientis uiam sacram aedificasset\n et coepisset deinde rhetores circumire et\ndeclamare: ego, inquit, sciebam hoc te facturum et matri\ntuae querenti de tua desidia dixeram: prw=ton kolumba=n ,\n deu/teron de\\ gra/mmata .\n",
                "18":"Duas eius urbanas\nres praeterire non possum. Secutus erat in\nprouinciam Cretam Occium Flammam proconsulem. Graeci\ncoeperunt in theatro postulare ut Sabinus maximum\nmagistratum gereret. mos autem est barbam ac \ncapillum magistratui Cretensium summittere.\nsurrexit Sabinus et silentium manu fecit, deinde ait:\nhunc magistratum ego Romae bis gessi. bis causam\ndixerat. Graeci non intellexerunt, sed bene precati\n \nCaesari petebant ut honorem Sabinus et tertio gereret.\n",
                "19":" Postea deinde offendit illos tota comitum\ncohors: oppressi sunt in templo ab omni\nmultitudine, quae postulabat ut Romam Sabinus cum Turdo\nproficisceretur. erat inter infames maxime et\ninuisos homines Turdus. cum Turdus promitteret\niturum se, ut inde posset exire, Sabinus silentio\nfacto ait: ego ad Caesarem non sum iturus cum\nmattea. Postea hoc Sabino cum causam diceret\nobiectum est. Multa illum diserte dixisse memini,\ncum introductus est ex carcere in senatum\npostulaturus ut diaria acciperet. tunc dixit de fame\nquestus: nihil onerosum a uobis peto, sed ut me aut\nmori uelitis, aut uiuere. et illud dixit: nolite,\ninquam, superbe audire hominem calamitosum:\n saepe qui misereri potuit misericordiam rogat.\n",
                "20":"\net cum dixisset Seianianos locupletes in carcere\nesse: homo, inquit, adhuc indemnatus ut possim\nuiuere parricidas panem rogo. cum mouisset\nhomines et flebili oratione et diserta, rediit tamen ad\nsales: rogauit, ut in lautumias transferretur: non\nest, inquit, quod quemquam uestrum decipiat nomen\nipsum lautumiae; illa enim minime lauta res est.\nHoc rettuli ut et ipsum hominem ex aliqua parte\nnossetis et illud sciretis, quam difficile esset\nnaturam suam effugere. Quomodo posset ab illo\nobtineri ne in declamationibus iocaretur, qui iocatur in\nmiseriis ac periculis suis, in quibus iocari eum non\n debuisse quis nescit, potuisse quis credit?\n",
                "21":"\n \nMVRREDIVS non degenerauit in hac controuersia; nam\ncolorem stultissimum induxit: uoluit, inquit, et hic\nsequi fratris exemplum: dum retineo, dum luctor,\nuisus est patrem cecidisse. Vnum ex his quos audiui\ndeclamantis scio MENTONEM usum non patrono\npatre sed aduocato; ipsum tyrannicidam induxit\ndicentem et colore usus est: non iussum se a patre,\nquia aiebat incredibile omnibus uideri patrem\ncoram tyranno caedi se iussisse, sed iniisse se tyrannicidi\nconsilium, ut per hoc ad amicitiam perueniret,\nper amicitiam ad tyrannicidium. Haec eius\nsententia laudata est, cum describeret se patri manus\nadferentem: nihil in toto tyrannicidio difficilius feci.\net illud dixit: iam tum factum esset tyrannicidium,\nsi me frater non dereliquisset. et illud dixit: uos\nego tunc respexi, templa leges rempublicam; nam\nsi me tantum spectassem, facile tyrannidem\neffugissem illa qua frater effugerat."
            },
            "5":{
                "0":" IVNI GALLIONIS. Violentus et inpotens senex\nhominem liberum sinu meo rapui. Quod seruare\ntibi difficile est auo dona. Quotiens, miserrume\npuer, audies a nouerca: “quis es, fugitiue?\nreductus es?” Habui filiam, quamuis iste unum filium\nhabeat, fecundam. quam indulgenter puerperia\ndiuisit! natus est filius, dixit: “filius hic meus est;” natus est alter, dixit: “hic patris est;” natus est\ntertius, dixit: “hic aui est.” Cum quaereret iste filium\nerant qui suaderent et dicerent: “tace, meruit excludi.” CESTI PII. Quam causam rapiendi habui,\ninpotens senex? numquid fratres eius occideram?\nIgnoscite mihi, si tantum filiae meae mandata narro:\nhanc solam ex meis morientem uidi. Habui filiam:\nde omnibus meis habeo dicendum “habui.” Vagabatur\nlugu bri sordidaque praetexta; omnes illius\nmiserebantur, quosdam etiam dicentis audiui: “quid?\n",
                "1":" iste puer matrem non habet? patrem non habet?\nauum non habet?” ARELLI FVSCI patris. Tres filios\nfiliae meae debes, unum mihi; sine apud me nutriatur.\nQuid times? ne non admittare, cum\nueneris? Exposuisse hactenus iuuat; iam nunc\nfortuna aut nouerca narranda est. Vt uidit me haesit\ncomplexibus meis puer; osculabar miser,\ninterrogabam de fratribus; dum interrogo, dum fleo, perueneram\ndomum. Rogo ne hoc causam meam peiorem\n fecerit quod ille quem rapui unicus erat.\n",
                "2":" VOTIENI\nMONTANI. Mittis praeconem; adice illi omnia\n \ninsignia: “hic puer matrem perdidit, fratres amisit,\nnouercam habet:” adfirmo tibi, non indicabit\nquisquis fauerit. Erras et uehementer erras: filios quos\nperdidisti non quaeris, quaeris quem non perdidisti.\nVtra tandem iustior querela est? pater ab auo\nunum repetit, auus duos a patre. VIBI RVFI Raptor\nille et inpotens dum moriuntur nepotes mei ad\nianuam steti: plus habeo quod auo quam quod reo\ntimendum sit.\n",
                "3":"FVLVi Sparsi. Vnus perit, alter\nperit: totiens fortunam accusas, numquam\nnouercam. Facinus indignum! puer ad supplicium\nindicina patris quaeritur. Ad aegrotantem nepotem\nueni, non sum admissus: haec uera uis fuit.\nARGENTARI. “Puer quos conscios habuit?” nescio; domi\nnon fui. Amissa filia uolui quem adoptare ex\nnepotibus, sed aiebam: quid necesse est? quotiens\nuidere uolam in domum ueniam, quotiens uolam\ndomum abducam; agamus tamquam adfines: tres\nhabes filios, diuidamus; et uide quam non inprobam\ndiuisionem desiderem:\n",
                "4":" ex tribus unum posco.\nVtinam omnis quos perdidit quaereret! Blandi. Cum\ntradere uellem puerum nescio quis exclamauit: “puer,\nnunc peristi.” nihil uobis subtraham; quidni?\npraeconi quoque omnia indicaui. MENTONIS. Rapui\nnepotem, habeo;\n",
                "5":" redderem, si pater quaereret.\nDIVISIO. MONTANVS VOTIENVS in has\nquaestiones diuisit: an in re uis sit. Nulla, inquit, uis\n \nest: quae arma, quam pugnam, quae uulnera habet ?\nVolo mihi describi comitatum istius tumultus: quae\nturba est unus puer et unus senex? Rapuisti,\ninquit, filium meum: immo nepotem suum sustulit,\nimmo uenientem non potuit excludere. An si pro\nillo fuit fieri uim quoi facta dicitur, non teneatur\nqui fecit. Vis iniuriosa damnatur; solet enim esse\net salutaris. cum latrones aliquem obsiderent, si\nperfodissem uillam et armata manu coniugem\nliberos eius rapuissem, accusari posset beneficium\nmeum? Et medici alligant et corporibus nostris\nut medeantur uim adferunt. An pro illo fuerit rapi.\nHoc loco accusatio nouercae et insectatio patris tam\n patienter suos perdentis.\n",
                "6":" GALLIO et illam\nquaestionem fecit et prius sumendam quaestionem putauit\nex persona quam ex re: an cum auo nepotis\nnomine agi possit: non magis, inquit, quam cum patre\nfili nomine, non magis quam cum matre. habet\nsua iura natura et hoc inter auum patremque\ninterest quod auo suos seruare licet, patri et occidere.\nNon potes, inquit, sic mecum agere tamquam cuni\nalieno, ut dicas: “quid tibi cum illo? qui es tu?” Cuius intestati filius tuus heres futurus est, quem\ndementem alligaturus est. Quaedam iura non lege,\nsed natura nobis adtributa. nepotem suum auus\npeccantem aliquid et inter pueriles iocos petulantius\nlasciuientem feriet nec iniuriarum quisquam cum\n illo aget.\n",
                "7":" Et ultimam illam GALLIo fecit, cum\ntractasset illa: “licet mihi ut prosim uim facere,” deinde,\n “huic profuit:” an auo ignoscendum sit, cum pro\nnepote adfectu ablatus fecerit. Hoc loco tractauit\nquam indignum esset damnari illum ob hoc. LATRO\nduas ultumas quaestiones aliter posuit et plus conplexus\nest: etiamsi uim fecit, an tamen damnari\nnon possit, si bono animo fecerit; an bono animo\nfecerit . ait enim et de animo fieri controuersiam\nauo et dicere patrem: non ut nepotem seruaret\nfecit, sed ut infamaret uxorem meam tamquam uenficam,\nme tamquam ueneficae emancipatum, quoi\nmale liberi sui committerentur.\n",
                "8":"Colore ergo Latro hoc eodem usus est pro\npatre, ut diceret ne uiua quidem uxore bene sibi\ncum socero conuenisse, mor tua uero professas inimicitias\nillum gessisse secum. languente puero\nuenisse illum cum conuitio, cum uociferatione, nefaria\net dicentem et auspicantem: auctores amicos fuisse\nne admitteret hominem non ad officium nepotum\nsed ad inuidiam et contumeliam generi uenientem,\nqui ad sanos nepotes numquam dignatus esset\naccedere; medicos uero suasisse ne ueniret et puerum\nconfunderet et impleret suspicionibus.\n",
                "9":"SILONIS\nPompei color fuit, ut Latroni uidebatur, qui\ncontrouersiae repugnaret; dixit enim uenisse auum ad\ninbecillum puerum. ad aegros non semper admitti,\nutique ad eos qui grauiter aegrotant; saepe et\npatrem non admissum; sic auo quoque intempestiue\nuenienti dictum: “nunc non potes;” statim cum\nconuitio abisse. in altero idem fecisse. Latro aiebat,\n \nhunc colorem optimum esse, si res ita esset, sed\nrecipi non posse, quia ponatur: “non est admissus;” ",
                "10":" sub hoc themate intellegere nos non hoc illi dictum: “nunc non potes,” sed “ex toto non potes.” GALLIO\nutrumque miscuit et hoc colore, qui uideri potest\nalioqui thema euertere, apertius usus est. Dictum\nest, inquit, illi: “quiescit puer, paulum commorare;\nmedici uetuerunt quemquam admitti.” scitis solere\nillos dicere: “nec si pater uenerit.” Protinus iste\nclamare coepit: “testor me non admitti,” et tantum\nnon tabellis signatis denuntiare. Auum distuleram, \naccusatorem exclusi. Iterum, inquit, uenit cum\nconuitio: “iam unum occidistis, alterum occiditis.” Nihil\nest miserius quam ubi aliquoi ex miseria sua inuidia\nquaeritur. Non est admissus cum diceret se nepotem\nsuum non uidere uelle sed inspicere. Sic egit:\nueni, non ut istum accusarem, set ut me\ndefenderem. GALLIO hoc colore usus est: non admisi\nauum quia dictum erat mihi hoc illum animo\nuenire, ut raperet.\n",
                "11":" Ex altera parte colorem hunc CESTIVS induxit:\ntimuisse se de puero. nec frustra, inquit: duos\nocciderat nouerca. et ait: uellem ad uos nocentior\nuenirem reus, uellem tres rapere potuissem . ARGENTARIVS\nhoc colore usus est: rogatum a puero\nauum. negabat, inquit, posse se uiuere, si in illa\nrelinqueretur domo. HISPANVS hoc colore usus est:\naffectu se ablatum. sustuli, inquit, nepotem meum;\nnon potui satiari osculis, non potui ab illo tam\n \ncito distrahi. nolite mirari: post longum tempus\nillum uideram.\n",
                "12":"ALBVCIVS hoc colore usus est ut\ndiceret noluisse illum in tam infausta domo\neducari, ex qua duo iam fratres eius elati essent; ei \nqui postea decessit inter causas moriendi casum\nfratris fuisse. et seruauit hunc colorem, ne quid\nin nouercam, ne quid in patrem diceret; aiebat\niustissimum futurum auum, si tantum defendere se\nuoluisset. Quid ergo? quare rapuisti? amabam;\nhuic maxime ab initio animum meum addixeram.\nIn domo uestra nihil praeter ipsam domum timui.\nSi apud me duo decessissent, ex domo illum mea\ntranstulissem. MONTANVS VOTIENVS \n",
                "13":"\nMARCELLVM MARCIVM aiebat sic narrasse: puer me secutus\nest. non criminor uobis illum; quidquid est meo \npotius quam illius periculo fiat: ego rapui. “Vbi\nest?” inquit. Viuit, saluus est: ueni et cum uoles\naspice. “Redde, inquit,” † suo. Ego asper! age,\nmonstrabo si uis quis ante me tibi filios abstulerit.\nVARIVS GEMINVS eundem sensum dixit: quae est\nista aut tam sera pietas aut tam praepostera?\n",
                "14":"quaerere tuos a tertio incipis. MONTANVS VOTIENVS,\nhomo rarissumi etiamsi non emendatissimi ingeni,\nuitium suum quod in orationibus non euitat in\nscolasticis quoque euitare non potuit, sed in\norationibus, quia laxatior est materia, minus earundem\nrerum adnotatur iteratio; in scolasticis si eadem\nsunt quae dicuntur, quia pauca sunt, notantur.\nMemini illum pro Galla Numisia apud centumuiros\ntirocinium ponere. Ex uncia heres erat patris sui\n \nGalla. obiciebatur illi ueneficium. dixit rem\ndisertissumam et omnibus saeculis duraturam, qua nescio\nan quicquam melius in eiusmodi genere causarum\ndictum sit: uncia nec filiae debetur nec ueneficae.\nNon fuit contentus; adiecit: in paternis tabulis\nfiliae locus aut suus debetur aut nullus. et nunc\nadiecit:\n",
                "15":" relinquis nocenti nimium, innocenti parum.\nne sic quidem satiare se potuit; adiecit: non\npotest filia tam anguste paternis tabulis adhaerere quas\naut totas possidere debet aut totas perdere, et plura\nmulto quae memoria non repeto; ex eis quaedam\nin orationem contulit et alia plura quam dixerat\nadiecit. Nihil non ex eis bellum est, si solum sit;\nnihil non rursus ex eis alteri obstat. Idem in hac\ndeclamatione fecisse eum memini. Erras, inquit,\npater, et uehementer erras: quos perdidisti non\nquaeris, quem quaeris non perdidisti. deinde: puer\niste si inuenitur perit. deinde: quisquis puero\nfauet ne inueniatur optet. deinde: puer nisi auum\nsequitur fratres secuturus est; desine quaerere quem\nsi inueneris sic perdes, ut inuenire non possis. et\ndeinde: rapuit istum auos ne raperet nouerca. et\ndeinde: unum tantum pater ex liberis suis quaerit\n qui saluus est.\n",
                "16":" GLYCON hunc sensum semel dixit\net genere non corrupto: tou=to to\\ paidi/on, o(/tan eu(reqh=| , \n to/te a)polei=tai . Habet hoc Montanus\nuitium: sententias suas repetendo corrumpit; dum\nnon est contentus unam rem semel bene dicere\n \nefficit ne bene dixerit. et propter hoc et propter\nalia quibus orator potest poetae similis uideri\nsolebat SCAVRVS Montanum inter oratores Ouidium\nuocare; nam et OVIDIVS nescit quod bene cessit\nrelinquere. Ne multa referam quae Montaniana\nScaurus uocabat, uno hoc contentus ero: cum\nPolyxene esset abducta, ut ad tumulum Achillis\nimmolaretur, Hecuba dicit:\n cinis ipse sepulti\n\n In genus hoc pugnat. Ouid. Net. 13.503 sqq. \npoterat hoc contentus esse; adiecit:\n\n tumulo quoque sensimus hostem. \n\nnec hoc contentus est; adiecit:\n\n Aeacidae fecunda fui. \nAiebat autem Scaurus rem ueram: non minus\nmagnam uirtutem esse scire dicere quam scire\ndesinere. "
            },
            "6":{
                "0":" CESTI PII. Non est quod putetis has lacrimas\naut filiae esse aut reae: fratrem flet . Non\nprodesset tibi, puella, ne hoc quidem quod te frater\namauit, nisi mater odisset. Hoc me occidisti,\nnouerca, quod scisti consciam eligere poenae. Dixit:\nanteactam eius uitam excutiamus. FVLVI Sparsi.\nNefaria mulier, filiae quoque nouerca, ne mori\nquidem potuit, nisi ut occideret. Inter gladiatores\nquoque uictoris condicio pessuma est cum moriente\npugnantis. nullum magis aduersarium timeas quam\n qui uiuere non potest, occidere potest.\n",
                "1":" VIBI GALLI.\nConcitatissuma est in morte rabies et desperatione\nultima in furorem animus impellitur. quaedam ferae\ntela ipsa commordent et ad mortis auctorem per\nuulnera sua ruunt. abscisa missione gladiator quem\narmatus fugerat nudus insequitur. praecipitati non\nquod impulit tantum trahunt, sed quod occurrit, et\nnaturali quodam deploratae mentis adfectu morientibus\n gratissimum est commori.\n",
                "2":" VOTIENI MONTANI.\nDum filium uindico ubi grauissime mihi nocere\nposset ostendi. Veneficio simile mendacium! Sicine\ncredibile esse parricidium in sorore creditis? non\ntimeo ne quis hoc in sorore credat quod ego uix\nprobaui in nouerca. Natam mihi filiam quasi\nfuturam pacis obsidem sustuli; aiebam: dum matris\nmeminit obliuiscetur nouercae. at illa dum\nnouercae meminit matris oblita est. “Filia, inquit, mihi\nconscia est.” post hanc uocem remissa putares\n \ntormenta: similis facta torquenti est. Soror fratri\nuenenum dedit? quamdiu luetati sumus ut\ncrederetur nouerca priuigno dedisse ? Nouerca, quod\nuolueras consecuta es: damnasse iam poenitet. ARGENTARI.\n",
                "3":"\nFacio rem, iudices, non nouam: liberos\nmeos a nouerca uinclico; peto ne quia filium\nuindicaui filiam perdam. nisi succurritis nouerca\nuicit, ego uictus sum. Duxi nescio peiorem uxorem\nan nouercam. Hoc mihi carior est, quod tam\ninuisa matri fuit. CORNELI HISPANI. Si conscia esset,\nneminem exspectarem: scitis quemadmodum\nueneficam oderim. Instabam tormentis, aiebam: morere\npeius quam occidisti; non satis mihi ardere ignes\nuidebantur, non satis incidere uerbera; dixi: si quid\nadicere tormentis tuis possum, puto, iubebo filiam\nadferri; uocet huc aliquis ad matrem. quid\nexpauisti, puella? quid ad sinus meos refugisti? quid\nextimuisti tamquam nouercam?\n",
                "4":"MARVLLI. Ne inter\nsupplicia quidem desiit occidere: et hanc quisquam\nputet non potuisse uenenum sine conscia dare ?\nPuella quae occidisse fratrem dicitur quid ante\npeccauit? nouerca quoque ante priuignum occidit quam\nfiliam. et bonae spei est; quaeritis argumentum?\nmatri suae non placet. ARELLI FVSCI. Etiam cineribus\ntuis infesta est nouerca; quod unum\npotest, persequitur sororem tuam. Quid potest adhuc\nnosse, nisi fratrem? Prosit illi apud uos quod illam\npater laudat et prosit quod talis mater accusat.\n",
                "5":"MENTONIS. Non misereris huius? miserior est quam \n \nfrater: ille habuit sine dubio nouercam. “Conscia,\ninquit, est filia.” ego torqueri coepi, nouerca \ntorquere. Consecuta es, mulier, quod uoluisti: solus\nomnium magis sensi nouercam cum perdidi. Porci\nLatronis. Habui filium tam bonum ut illum amare\nposset etiam nouerca, nisi in eam incidisset quae\nposset etiam filiam odisse. Hucine saecula\nrecciderunt, ut parricidium puellare sit? Ita si\nmagnitudinem rei non intellegit non est idonea parricidio ? “Sed ueneficae, inquit, filia est.” Si parentes\ninspiciuntur, cur non potius patri uideatur similis cui\nplacet, quam matri cui displicet? Denique non\nrecuso quo minus in illa uel matris exigatur imitatio:\nilla cum huius aetatis esset nec nouerca erat nec\n uenefica.\n",
                "6":" ALBVCI SILI. Duxi uxorem nullis adhuc\ninquinatam fabulis, nec miror innocentem tunc\nfuisse: adhuc puella erat. Blandi. Vt scelerata sit,\nnempe matri suae similis est, ante ueneficium\noportet faciat quam parricidium. “Filia, inquit, conscia\nest.” Di te perdant! etiam dum torqueris occidis.\nSeruus tortus Catonem conscium furti dixit. quid\nagitis? utrum plus creditis tormentis an Catoni?\nBVTEONIS. Si conscius a te, puella, quaeretur,\nnominato patrem. Quod nouerca tam sero, puella\ntam cito? “Filia, inquit, conscia est.” ",
                "7":" Male pereas!\nat ego te putabam unius nouercam. TRIARI. “Filia,\ninquit, tua conscia est.” Videbatur sibi post hanc\nuocem uicisse. Amissum fratrem fleuit in funere,\ntotius populi lacrimas suis expressit; itaque illam\nnouerca peius perire uoluit quam priuignum. “Filia,\n \ninquit, conscia est.” Hoc ultimum fuit nouercae\nueneficium. Q. Hateri. Succurrite, quaeso, ne cum\ntorta sit quia filium meum occiderat filiam etiam\ndum torquetur occiderit. liberos effero semper\nunius mulieris aut mendacio aut ueneno. Non flet\nquantum reae satis est. quemadmodum illi\nextorquebo lacrimas? adferte mihi imaginem fratris:\nuidete subito desiderio fletus concitatos: numquid\ntalem uultum cum mater torqueretur habuit?\n",
                "8":"Pars altera. TRIARI. Si odissemus te pateremur\ncum eiusmodi filia uiuere. Quarundam ferarum\ncatuli cum rabie nascuntur; uenena statim radicibus\npestifera sunt. quantum illi ad scelera aetatis\nadiecit quod illam nouerca peperit? Quid illa quae\nfratrem in moram sequentis patris sparsit? habes\nexemplum quod et sorori conueniat et uirgini.\n",
                "9":"Divisio. Cestius in duas partes coniecturam\ndiuisit et primum quaesiit, an illi conscia opus\nfuerit; deinde: si opus est aut fuit, an hanc habuerit.\nNon seruauit autem modum; nam et illum locum\ndiu tractauit: non posse sororem in mortem fratris\nimpelli, et interim tam puellam uoluit uideri ut\nnulli esset idonea ministerio. Itaque elegantissime\nderidebat MONTANVS Votienus in hac controuersia\nineptias rhetorum, quod sic declamarent tamquam\nhaec quae nominata est infans esset nec\nintellegerent, si talis esset ne futuram quidem ream. Itaque\nhoc debemus, inquit, nobis proponere: puellam eius\naetatis in qua est fortasse credibile scelus. Illud\n \nquidem intolerabile esse aiebat quod induxerat\nSTIVS: matrem dicentem filiae: “da fratri uenenum,” filiam respondentem: “mater, quid est uenenum?” .\n",
                "10":" TRIARIVS multo\nrem magis ineptam, quia non\ninuenit illam sed conrupit, nam ex Cesti sententias\ntraxit: induxerat nouercam dicentem: “da fratri\nuenenum;” fecit illam respondentem: “mater, et mihi\nda.” quid enim est tam absurdum quam matrem sic\nlocutam cum puella: “da fratri uenenum?” Non\nferebat nec illam TRIARI sententiam, qua aliter HATERIVS\nusus est , cum ad epilogum peruenisset: hoc\nloco debebat reus flere; num flet puella? inueniam\nquemadmodum fleat; adferat aliquis huc\nimaginem fratris. Illa enim si tam puella est ut dicat: “mater, quid est uenenum?” non potest tantae pietatis\nesse ut eam imago fratris in lacrimas concitet.\nTantus autem error est in omnibus quidem studiis,\nmaxime in eloquentia cuius regula incerta est, ut\n uitia quidam sua et intellegant et ament.\n",
                "11":" CESTIVS\npueriliter se dixisse intellegebat: “mater, quid est\nuenenum?” deridebat enim MVRREDIVM qui hanc\nsententiam imitatus in epilogo, cum adloqui\ncoepisset puellam et diceret: “compone te in\npericlitantium habitum, profunde lacrimas, manus ad\ngenua dimitte, rea es,” fecerat respondentem puellam\npater, quid est rea? et aiebat Cestius: quod\nsi ad deridendum me dixit homo uenustus fuit, et\nego nunc scio me ineptam sententiam dicere; multa\nautem dico non quia mihi placent, sed quia\n \naudientibus placitura sunt.\n",
                "12":"Et illud RVFI VIBI\ntolerabilius aiebat esse, sed et ipsum aliqua obiurgatione\ndignum: dixerat in epilogo: nutrix, ream tolle.\nIllud in Haterio, qui et promisit oratorem et praestitit,\nnegabat se perferre quod dixerat: haec rea non\nmittenda in exilium sed ferenda est; cum sciret,\ninquit, in exilium exportandos locari solere. quid enim\nintellegi uult hac sententia? ex toto puellam\nambulare non posse, an non posse usque in exilium?\n",
                "13":"uerum est, sed nec mater eius potuisset. SILO a\nparte patris comparationem fecit inter se matris et\nfiliae, et totam hac figura declamauit: non sum,\ninquit, uobis dicturus, qualis debeat esse uenefica.\noperam perdam si coepero describere debere esse \naetate prouectam, usu exercitatam, inuisam uiro,\nquae possit etiam filiam occidere. superuacuum est\nuti pluribus uerbis; in hac ipsa causa habemus\nueneficae exemplar. comparemus inter se duas reas;\nnec est quo quaeratis aliquem qui cognitionem uestram\nper omnis comparationis partis ducat; ego\nuobis dicam quomodo illam accusauerim. ego illi\nobieci anteactam uitam: uos huic potestis obicere?\n",
                "14":" et sic omnia circumiit et comparando defendit.\nIllam quaestiunculam quae in prima parte tractata\nerat a quibusdam: an illi utique opus fuisset\nconscia, sic transcucurrit: aiebat, inquit, tota actione\nrea: “dic quam consciam habuerim;” ego negabam\nopus illi fuisse; aiebam: in eadem domo eras,\nuenenum notum erat nouercae, occasio facilis conuiuenti,\nnon eras suspecta, nemo te timebat propter\n \nsororem. Ex altera parte hoc usus est colore:\nnouercam priuigno uenenum dedisse ut filia sua sola\nheres esset; eandem illi et consciam fuisse uenefici\n et causam.\n",
                "15":" Omnes declamatores aiebat uoluisse\naliquid noui dicere illo loco quo nominabat nouerca\nfiliam consciam. dixit, inquit, HYBREAS: ti/ ou)=n;\ne)yeu/sato kata\\ th=s i)di/as qugatro/s; ou)/k: a)lla\\\nkata\\ th=s e)mh=s . Hanc sententiam FVSCVS\nARELLIVS, cum esset ex Asianis, non casu dixit, sed\ntranstulit ad uerbum quidem: quid ergo? inquit,\nmentita est de filia sua? immo de mea. Modestius\nhanc sententiam uertit HATERIVS : quid ergo?\nmentita est? quidni illa mentiretur de accusatoris sui\n filia?\n",
                "16":" CESTIVS dixit: nominauit priuigni sui\nsororem. ALBVCIVS dixit: quid habuit quod dubitaret\nan parceret filiae eius a quo occidebatur, sorori eius\nquem occiderat? TRIARIVS dixit: quid ergo? mater\nmentita est? tolle matris nomen: post damnationem\nnouerca est. BLANDVS dixit: nominabo istam quae\npatri adfuit, istam quae mortuo fratre fleuit, tort a\nmatre non fleuit. SILO POMPEIVS dixit: “filia,\ninquit, mihi conscia est.” post hoc eundem uultum\n eius notaui quem uideram moriente priuigno.\n",
                "17":" MONTANVS VOTIENVS MARCELLVM MARCIVM amicum\nsuum, cuius frequenter mentionem in scriptis suis\nfacit tamquam hominis diserti, aiebat hanc dixisse\nsententiam: inuenit quomodo damnata accusaret,\nmoriens occideret, torta torqueret. non est hoc\nindicium sed alterum nouercae ueneficium. Latro\ndixerat cum descripsisset tormenta: instabam super\ncaput non accusator, sed tortor; ipse ignes\n \nsubiciebam, ipse ad intendendum eculeum manus\nadmouebam. Ego non bibam sanguinem istius, non\neruam oculos? filium mihi eripuit; nisi citius illam\noppressissem et filiam abstulisset. TRIARIVS dixit:\ncum accusarem obieci ueneficium: in ultima parte\ninter preces meas excitaui puellam ad ultionem\nfratris sui. haec res maxime iudices mouit, haec\nmaxime nouercam offendit. ALBVCIVS dixit:\npostquam nominauit filiam ad me respexit: uidelicet ut\nsciret an satis torsisset. NICETES egregie dixit in\nhoc eodem loco: sunoi=de/ moi/, FHSIN, h( quga/thr,\nkai\\ prose/qhken: e)k tou/tou .\n",
                "18":"MONTANVS cum\ndiceret illum locum: quamuis sceleratos parentes uelle\ntamen innocentes liberos suos esse, dixit: potest\nista filiam ueneficam fingere, si potest facere;\ndifficilius est liberos inquinare quam perdere. et illud:\nfauete saeculo, iudices, cum ingentia scelera ferat,\nne etiam inmatura tulerit; fauete ut nullum scelus\ncommissum sit nisi quod solet; fauete ut potius\nnouerca non desierit parricidium facere quam soror\ncoeperit. Damnare illam potui, effugere non potui.\nSero fecisti, nouerca: si hoc ante dixisses potuisti\npraeuaricationem pacisci; non recte cum\ndamnareris animosa eras. recte nihil potes facere. Si\nqua est fides, accusator insidias reae timui;\nnusquam a sinu meo dimisi puellam, ipse omnes\npraegustaui cibos. incauta futuri mortalitas! postquam\nad tortorem perduxi nouercam timere de filia desii.\n \n",
                "19":" Omnes illo colore usi sunt, a nouerca\nnominatam filiam in dolorem patris. GALLIO plura dixit:\nfortasse, inquit, hanc nominauit ut ueros conscios\ncelaret, fortasse ut, quia acerrume instabat\naccusator, hoc metu territus finem tormentis inponeret,\nfortasse et nimio dolore tormentorum stupefacta\nnesciit quid loqueretur. Nouissume dixit: fortasse\nin hoc, ut quae poenas uenefici dabat accusationis\nexigeret. Illum sensum adiecit: ex meis hoc\nadfectibus aestimo: tunc cum ira, cum odio furerem\ncircumspiciebam omnis ultionis uias oblitus\ninnocentiae; si proprios habuisset filios nouerca,\noccidissem. in hanc ipsam quotiens impetum facere\nuolui! set propter hoc a me tuta erat quod a matre\nnon erat.\n"
            }
        },
        "4":{
            "0":{
                "0":"\ninterrogate \nsi qua uultis et sinite me ab istis iuuenalibus\nstudiis ad senectutem meam reuerti. Fatebor\nuobis, iam res taedio est. primo libenter adsilui\nuelut optimam uitae meae partem mihi reducturus:\ndeinde iam me pudet, tamquam diu non seriam rem\nagam. hoc habent scholasticorum studia: leuiter\ntacta delectant, contrectata et propius admota\nfastidio sunt. Sinite ergo me semel exhaurire\nmemoriam meam et dimittite uel adactum iureiurando,\nquo adfirmem dixisse me quae sciui quaeque\naudiui quaeque ad hanc rem pertinere iudicaui. \n",
                "1":"\n Pertinere autem ad rem non puto quomodo L. Magius\ngener T. Liui declamauerit, quamuis aliquo \ntempore suum populum habuerit, cum illum homines\n \nnon in ipsius honorem laudarent, sed in soceri\nferrent; quomodo L. Asprenas aut Quintilianus\nsenex declamauerit: transeo istos quorum fama cum\nipsis extincta est. De SCAVRO si me interrogatis,\ncum illum mecum audieritis, iniqui estis. Non noui\nquemquam cuius ingenio populus Romanus\npertinacius ignouerit. Dicebat neglegenter: saepe causam\nin ipsis subselliis, saepe dum amicitur discebat;\ndeinde litiganti similior quam agenti cupiebat\neuocare aliquam uocem aduersariorum et in altercationem\nperuenire: uires suas nouerat. Nihil erat illo\nuenustius, nihil paratius: genus dicendi antiquum,\nuerborum quoque non uulgarium grauitas, ipse\nuultus habitusque corporis mire ad auctoritatem\n oratoriam aptatus.\n",
                "2":" Sed ex his omnibus sciri potest,\nnon quantum oratorem praestaret ignauus Scaurus\nsed quantum desereret. Pleraeque actiones malae,\nin omnibus tamen aliquod magni neclectique ingeni\nuestigium extabat. raro aliqua actio bona, sed\nquam fortunae imputares. Eo illum longa immo\nperpetua desidia perduxerat ut nihil curare uellet,\nnihil posset. Orationes septem edidit quae deinde\n ex senatusconsulto combustae sunt. Bene cum\nillo ignis egerat, sed extant libelli qui cum fama\neius pugnant, multo quidem solutiores ipsis actionibus;\nillas enim cum destitueret cura, calor\n \nadiuubat; hi caloris minus habent, neglegentiae non\nminus. Declamantem audiuimus et nouissime\nquidem M.' Lepido ita ut, quod difficillimum erat,\nsibi displiceret.\n",
                "3":"De T. Labieno interrogatis ? declamauit\nnon quidem populo, sed egregie. non\nadmittebat populum et quia nondum haec consuetudo\nerat inducta et quia putabat turpe ac friuolae\niactationis. adfectauit enim censorium supercilium, cum\nalius animo esset: magnus orator, qui multa impedimenta\neluctatus ad famam ingeni confitentibus\nmagis hominibus peruenerat quam uolentibus. summa\negestas erat, summa infamia, summum odium. Magna\nautem debet esse eloquentia quae inuitis placeat et\ncum ingenia fauor hominum ostendat, fauor alat,\nquantam uim esse oportet quae inter obstantia\nerumpat? Nemo erat qui non cum homini omnia\nobiceret, ingenio multum tribueret.\n",
                "4":"Color orationis\nantiquae, uigor nouae, cultus inter nostrum ac\nprius saeculum medius, ut illum posset utraque\npars sibi uindicare. libertas tanta, ut libertatis\nnomen excederet et, quia passim ordines hominesque\nlaniabat, Rabies uocaretur. animus inter uitia\ningens et ad similitudinem ingeni sui uiolentus, qui\nPompeianos spiritus nondum in tanta pace posuisset.\nIn hoc primum excogitata est noua poena:\n \neffectum est enim per inimicos ut omnes eius libri\ncomburerentur: res noua et inusitata supplicium de\n studiis sumi.\n",
                "5":" Bono hercules publico ista in poenas\ningeniorum uersa crudelitas post Ciceronem\ninuenta est: quid enim futurum fuit, si triumuiris\nlibuisset et ingenium Ciceronis proscribere? Sunt\ndi immortales lenti quidem sed certi uindices\ngeneris humani et magna exempla in caput\ninuenientium regerunt, ac iustissima patiendi uice quod\nquisque alieno excogitauit supplicio saepe expiat suo.\nQuae uos, dementissimi homines, tanta uecordia\nagitat? parum uidelicet in poenas notae crudelitatis\nit: conquiritis in uosmet ipsos noua quesbus\npereatis et si quid ab omni patientia rerum natura\nsubduxit, sicut ingenium memoriamque nominis,\ninuenitis quemadmodum reducatis ad eadem rem \n",
                "6":" corporis mala. Facem studiis subdere et in\nmonumenta disciplinarum animaduertere quanta et quam\nnon contenta cetera materia saeuitia est! Di\nmelius, quod eo saeculo ista ingeniorum supplicia coeperunt\nquo ingenia desierant! Eius qui hanc in\nscripta Labieni sententiam dixerat postea uiuentis\nadhuc scripta conbusta sunt; iam non malo exemplo\n \nquia suo. Non tulit hanc Labienus contumeliam\nnec superstes esse ingenio suo uoluit, sed in\nmonimenta se maiorum suorum ferri iussit atque ita\nincludi, ueritus scilicet ne ignis qui nomini suo\nsubiectus erat corpori negaretur: non finiuit\ntantum se ipse, sed etiam sepeliuit.\n",
                "7":"Memini aliquando\ncum recitaret historiam, magnam partem illum libri\nconuoluisse et dixisse: haec quae transeo post\nmortem meam legentur. Quanta in illis libertas\nfuit quam etiam Labienus extimuit? CASSI\nSEVERI, hominis Labieno inuisissimi, belle dicta res\nferebatur illo tempore quo libri Labieni ex senatus\nconsulto comburebantur: nunc me, inquit, uiuum\nuri oportet qui illos edidici. Monstrabo bellum\nuobis libellum quem a Gallione uestro petatis.\nrecitauit rescriptum Labieno pro Bathyllo Maecenatis,\nin quo suspicietis adulescentis animum illos dentes ad\nmordendum prouocantis.\n",
                "8":"Nunc autem,puto,iam nihil\nsolebatis audire, licet Mela meus contrahat frontem,\nmultum habuit ingeni, nihil cordis: omnia usque\nad ultimum tumorem perducta, ut non extra\nsanitatem sed extra naturam essent. Quis enim ferat\nhominem de siphonibus dicentem “caelo repluunt” et de sparsionibus “odoratos imbres” et in † cultum\n \nuiridium “caelatas siluas” et in picturam “nemora\nsurgentia?” aut illud quod de subitis mortibus\nmemini eum dicentem, cum uos me illo perduxissetis: “ quidquid auium uolitat , quidquid piscium natat,\nquidquid ferarum discurrit nostris sepelitur uentribus.\nquaere nunc cur subito moriamur: mortibus\n uiuimus.” ",
                "9":" Non ergo, etiamsi iam manumissus erat,\ndebuit de corio eius nobis satisfieri? nec sum ex\niudicibus seuerissimis qui omnia ad exactam\nregulam derigam: multa donanda ingeniis puto; sed\ndonanda uitia, non portenta sunt. Si qua tamen\ntolerabiliter dicta sunt non subtraham, licet non\nplura uideantur: uos subiciatis. OSCVS non\nincommode dixit, sed sibi ipse nocuit; nam dum nihil\nnon schemate dicere cupit oratio eius non figurata\nerat sed praua. Itaque non inurbane PACATVS\nrhetor, cum illi Massiliae mane occurrisset, \nschemate illum salutauit: “poteram,” inquit, “dicere, aue\nOsce.” Ipse ab eloquentia multum aberat, natus ad\ncontumelias omnium ingeniis inurendas. nulli non\n inpressit aliquid quod effugere non posset.\n",
                "10":" Ille\nPassieno prima eius syllaba in Graecum mutata\nobscenum nomen inposuit, declamatori subtili sed\narido; ille Sparso dixit scolam communem cum\n \nrhetore quodam habenti: tu potes controuersiam\nintellegere qui non intellegis te laterem lauare ?\nSPARSVS autem dicebat uiolenter, sed dure. Ad\nimitationem se Latronis derexerat nec tamen, umquam\nsimilis illi erat, nisi cum eadem diceret.\n",
                "11":"utebatur suis uerbis, Latronis sententiis. Cum BASSO\ncertamen illi fuit quem uos quoque audistis,\nhomine diserto, cui demptam uelles quam\nconsectabatur amaritudinem et simulationem actionis oratoriae.\nnihil est indecentius quam ubi scolasticus forum\nquod non nouit imitatur. Amabam itaque CAPITONEM\ncuius declamatio est de Popillio, quae misero\nLatroni subicitur: bona fide scholasticus erat, in\nhis declamationibus quae bene illi cesserunt nulli\nnon post primum tetradeum praeferendus.\n",
                "12":"primum\ntetradeum quod faciam quaeritis? Latronis, Fusci,\n Cesti Albuci, Gallionis. hi quotiens conflixissent,\n penes Latronem gloria fuisset, penes Gallionem\npalma; reliquos ut uobis uidebitur conponite : ego\nuobis omnium feci potestatem. hos minus nobiles\nsinite in partem abire, PATERNVM et MODERATVM,\nFABIVM et si quis est nec clari nominis nec ignoti.\nCum uobis ad satietatem uestram me praestiterim,\n \npermittite me mihi et aliquos quos non nostis ex\nsinu proferre, quibus quo minus ad famam peruenirent\n non ingenium defuit, sed locus.\n",
                "13":" Bene\ndeclamauit GAVIVS SILO cui Caesar Augustus, cum\nfrequenter causas agentem in Tarraconensi colonia\naudisset, plenum testimonium reddidit; dixit enim: “numquam audiui patrem familiae disertiorem. ” at\ncum patrem familiae praeferret, oratorem\nsubducebat: partem esse eloquentiae putabat eloquentiam\nabscondere. Solebat declamare studiose et\nTVRRINVS CLODIVS cuius filius fraterno uobis amore\nconiunctus est, adulescens summae eloquentiae futurus,\nnisi mallet exercere quantum habet quam consequi\n quantum potest.\n",
                "14":" sed Turrinus pater multum\nuiribus dempserat, dum Apollodoreos sequitur ac summam\nlegem dicendi sectam putat; tantum tamen\nsuperfuit illi uirium quantum ualeret, etiamsi ars\nabesset. sententias dicebat excitatas, insidiosas,\naliquid petentis. Numquam non de colore Latroni\ncontrouersiam fecit. Latro numquam solebat disputare\nin conuiuio aut alio quam quo declamare\npoterat tempore. Dicebat quosdam esse colores\nprima facie duros, asperos: eos non posse nisi\n \nactione probari. negabat itaque ulli se placere\nposse nisi totum; nosse se et suas uires et\nillarum fiducia aliis metuenda et praerupta audere;\nmulta se non persuadere iudici, sed auferre.\n",
                "15":"TURINUS\ncontra nihil probare nisi tutum; non quia\ninbecillus erat, sed quia circumspectus. causas nemo\ndiligentius proposuit, nemo respondit paratius; et\npecuniam itaque et dignitatem, quam primam in\nprouincia Hispania habuit, eloquentiae debuit. Natus\nquidem erat patre splendidissimo, auo diui Iulii\nhospite, sed ciuili bello adtenuatas domus nobilis\nuires excitauit et ita ad summam perduxit\ndignitatem, ut si quid illi defuit scias locum fuisse. Inde\nfilius quoque eius, id est meus — numquam enim\nillum a uobis distinxi — habet in dicendo\n controuersiam paternam diligentiam, qua uires ingenii\nsui ex industria retundit. Hoc et in ipso genere uitae\nsequitur ad summa euasurus iuuenis nisi modicis\ncontentus esset, et ideo dignus est cuius tam modestis\ncupiditatibus fortuna praestet fidem. Horum\nnomina non me a nimio fauore sed a certo\nposuisse iudicio scietis, cum sententias eorum retulero\naut pares notissimorum auctorum sententiis aut\npraeferendas. "
            },
            "1":{
                "0":" VIBI GALLI. Gratias ago diuiti, quod quos odit\niam reos facere contentus est. Interdiu nobis\npublico interdicitur; quaerite quid nocte fiat. “Non\nambulabis,” inquit, “eadem uia qua ego, non calcabis\nuestigia mea, non offeres delicatis oculis sordidam\nuestem, non flebis inuito me, non tacebis:” perieramus, si magistratus esset. ALBVCI SILI. Quod\nsordidatus fui, luctus est; quod fleui, pietatis est; quod\nnon accusaui, timoris est; quod repulsus est,\nuestrum est. Non taceam, qui adhuc uiuo quod tacui?\nNostis populi loquacis suspiciones. quare iste\nhonores illo uiuo numquam petiit? Ego uero omnes\nquaeso homines, ut me in inquisitione paternae\nmortis adiuuent; et ad tua genua, dides, uenissem,\nnisi timerem ne inuidiam tibi fieri diceres; et iam\npridem hoc animo sequor: occasionem loquendo\ncapto nec mehercules possum dicere inhumanitate\ntua fieri quod non audeo, sed uitium me meum\nsequitur: taceo. utinam\nhoc uitium habuisset et\n \npater! dum libere loquitur multos offendit: neque\nenim, puto, te solum in ciuitate habuit inimicum.\n",
                "1":"Vt iste ait, causam meam populo probaui. IVLI\nBASSI. Quando autem istis diuitibus non sordidati\nsumus ? “Accusa,” inquit. pauper diuitem, lugens\ncandidatum ego accusem? Ambulare mihi meo arbitrio\nnon licet. In ius uocauit: “reum, inquit, me perage,\nperora.” quis haec loquentem auderet accusare ? “Cur\nme, inquit, sequeris?” quasi aliud iter pauperes,\naliud diuites habeant. CESTI PII. Non essem reus,\nsi accusare possem. barba demissa, sordidatus cum\ncriminibus meis ad uos ueni. Omnia licet fiant,\nnon desinam inquirere percussorem et fortasse iam\ninueni. Cum subito pater meus in media ciuitate\n—\n",
                "2":" quid me intueris ? quid obseruas quid dicam ?\n— subductus est. ARELLI FVSCI. Incedere magno\ncomitatu, splendido cultu, non est fortunae meae;\nista diuites possunt; satis est si uiuimus. Cum\ninspoliatum cadauer patris mei inuentum sit, quis\nfuerit percussor nescio: quisquis fuit quasi diues\nspolia contempsit. “Quare, inquit, me sequeris per\npublicum?” facinus indignum commissum est: diues\net pauper eadem uia incessimus. OSCI. “Accusa,” inquit. ubi est qui primo coeperat? Vellem pater\nmeus quoque a te non discessisset: uiueret. “Quare,\ninquit, me reum non facis?” quia accusatorem me\nnon times mortuo patre meo — timeo enim, ne\nquis sibi iniuriam fieri putet, et si dixero occiso.\n \nOccisus est pater meus —\n",
                "3":" a quo? si permittitis nescio.\nIVNI GALLIONIS. “Sordidatus es, inquit; fles.” Quid aliud facere possum occisi pauperis filius ?\nPater meus in media ciuitate saluis legibus occisus\nest. quis hoc sine lacrimis narrare possit? non\ndeponam has sordes, nisi inuenero cui induam. Quis\noccidit patrem meum? nescio. nihil amplius testari\npotes quam hanc uocem meam: adhuc nescio.\nDelibero interim et illam induam uestem quam patri\nmeo reliquit percussor. “Cur me sequeris?” magistratus\n pos terga sua non summouent.\n",
                "4":" FVLVI SPARSI.\nQuid iste accusanti fecisset, qui persequitur\ntacentem? “Cur non agis?” quia adeo non met uis \n ut cogas tecum agi. Numquid nunc tibi iniuriam\nfacio sordidatus? quod reo licet, lugenti non\nlicet? Quid potui patri meo minus praestare? in\nhonorem eius uestem mutaui. ARGENTARI. Non\nuis patrem meum fleam? lacessere nos ultro non\nsolebas. Clodi TVRRINI patris. “Quare, inquit,\nsordes sumpsisti?” quid ergo ? ne lugebo quidem quem\nuindicare non possum? nulli iniuriam facio nisi\n patri quem adhuc tacitus fleo. PORCI Latronis.\n",
                "5":" Cuius inter necessarium ita crudeliter interempti\npatris dolorem nihil fortius est quam quod\ngemit? “Accusa, inquit, me.” unde tam securus es?\ninuenisse uideris quis alius occiderit. Non erat in\nillo praeda quam grassator sequeretur, sed erat\nsumma uirtus, sed erat firmissimum inopiae\nmunimentum, contumax aduersus fastidium diuitiarum\n \ninnocentia: haec ab inimico spolia petita sunt.\nNescio quomodo miserum esse inter miserias iuuat et\nplerumque omnis dolor per lacrimas effluit.\nNimium funere nostro exultat: non solebat uiuo illo\nprouocare nos ut reus fieret. Si quis omnium\nmortalium miserrimi inter necessarias super occisum\npatrem lacrimas ita creditam adhuc inertiam\nmiratus est, in hac indignitate praesentis periculi omnem\nsuam ponat admirationem. Si pauper accusandi\ndiuitis animos non sumpsit miramini? quia tacet,\nreus est.\n",
                "6":"Per has lacrimas, per hunc squalorem,\nper haec necessaria omnibus periclitantibus\ninstrumenta non inuidiosum uestrae misericordiae\npraemium petimus, ut absoluto sic esse tanquam reo\nliceat. Potens iste et gratiosus et, quod ne ipse\nquidem negat, diues fuit et qui nihil umquam\nputaret sibi timendum, etiam reo. crescere deinde in\ndies odium alterius inpotentia, alterius libertate.\ndiues nihil aliud quam nos pauperes existimare,\nnos nihil aliud quam innocentes, inter cotidianas\nacies semper inuicti. Quis de nostra interim morte\ncogitauerit, nescio: quod dissimulari non potest\nscio, quis optauerit. Venit iste cum turba clientium\nac parasitorum et aduersus paupertatem totam regiam\nsuam effundit. “Cur me non accusas, non\npostulas?” uix temperabat quin diceret: “quid ego\nin te accusatorem non audeam, qui occidendum\ncuraui eum qui tantum mecum litigauerat?” ",
                "7":"\nCiuitates plerumque finitimae inter repentinam\n \ndiscordiam bello tument: inter ciuilia certamina tantum\nin ultionem satis est quantum quisque ad\nmaledicendum occupauit. Macerio qua uiolentia in\nabsentiam Metelli strepit! M. Cato Pulchro obiciente\nfurtorum crimina audiuit. quae maior indignitas\nillius saeculi esse potuit quam aut Pulcher\naccusator aut reus Cato? In Cn. Pompeium terra\nmarique uictorem fuit qui carmen conponeret, uno, ut\nait, digito caput scalpentem. fuit aliquis qui\nlicentia carminis tres auratos currus contemneret.\nM. Bruti sacratissimi uaniloquentia laceret,\ncum quidem eius ciuili sanguine non inquinatas\nsolum manus sed infectas ait; atque ille tamen,\ncum tres consulatus ac tres triumphos scinderet,\nadeo non timuit ne esset reus, ut etiam disertus\nesse curauerit. Solus hic est in nostra ciuitate\ninnocentior Catone, nobilior Metello, Pompeio fortior,\n Bruto .\n",
                "8":" Latro sic diuisit: an in re iniuria sit. Nulla,\ninquit, iniuria est. sordidatus sum; quam multi\nfaciunt! Omnia iniuriae genera lege conprehensa\nsunt: pulsare non licet, conuitium facere contra\nbonos mores non licet. Hoc loco SCAVRVS dixit:\nnoua formula iniuriarum componitur: “quod ille illi\ncontra bonos mores conuitium fecit .” Etiamsi in\nre iniuria est, an si non malo animo facit, tutus\nsit; an malo animo faciat. Hoc Latro in duas\n \nquaestiones diuisit: an si credidit ab hoc patrem\nsuum occisum et propter hoc secutus est,\nignoscendum illi sit; deinde: an crediderit. GALLIO illam\nfecit primam quaestionem: an quod licet cuique\nfacere si facit, iniuriarum non teneatur. Licet, inquit,\nflere, licet ambulare qua uelis, licet uestem quam\nuelis sumere. sed nihil, inquit, licet in alienam\ninuidiam facere. sordidatus es, non queror; sed si\nsordes tuae inuidiam mihi concitant, queror.\n",
                "9":"De colore quaesitum est: quidam aperte inuecti\nsunt in diuitem, quidam ex toto nihil dixerunt,\nquidam secuti sunt mediam uiam. Cum praeter\nhaec nihil sit, Latro uolebat uideri inuenisse\nquartum genus, ut hoc modo in diuitem diceret: tu\nquidem non fecisti, sed tamen ego habui causas\npropter quas possem decipi et de te aliquid frustra\nsuspicari: quia inimicus eras, quia inspoliatus\npater inuentus est, et cetera. Hoc est autem medium\nillud genus nec dimittendi diuitem nec accusandi:\nnam et dimittere non debet quem distulit et\naccusare propter hoc ipsum non debet quia distulit.\n",
                "10":"ALBVCIVS nihil dixit in diuitem; hoc colore\ndeclamauit: committit, inquit, iniuriam si quem non\npostulauit accusat. “quare, inquit, sequeris me?” ut\naliquando mei miserearis, ut desinas adflictam\ndomum persequi, ut scias me in hoc habitu\naccusare non posse, ut concupiscas gloriam uindicatae\nmortis. Tu solus potes, si uoles, inuenire quis\nocciderit, tu accusare. “At me quidam propter hoc\nsuspectum habent.” Potes discutere istam\nsuspicionem: quaere quis fecerit. “Vt scias,” inquit, “te\n \ninuidiam mihi facere, cum dixissem: accusa me, non\nnegasti te accusaturum, sed respondisti: accusabo\ncum potero.” Ignosce mihi, non magis quemquam\nadhuc accusare possum quam absoluere: quaero\nquis fecerit. Haec leuia argumenta sunt, uana sunt\nquae alios tangunt; quod inimicus es, quod ille\ninspoliatus inuentus est: non est quare accusem, est\n quare suspicer.\n",
                "11":" RVFVS VIBIVS hoc pro colore\nposuit: sordidatus sum, lugeo; sequor te ut tutior\nsim; timeo nescio quem illum qui patrem meum\noccidit; scio me quamdiu tecum fuero perire non\nposse. Dum hunc colorem sequitur MVRREDIVS,\nineptissime dixit: quare. te sequor? pater meus,\nquia solus inambulabat, occisus est. OSCI color\nnon placebat Gallioni: sequor, inquit, ut inueniam\nquis fecerit; hoc mecum cogito: quisquis est ille\nqui fecit, uolet hoc inimico imputare, ad diuitem\nueniet. Multo, inquit, hoc iniuriosius est, si\ninquirendi causa facit, si non tantum in conuitium set\npericulum diuitis sequitur. GALLIO subtiliter\nagendum putauit et ad positionem controuersiae\ncolorem actionis derigendum, ut diceret: suspicor a te\npatrem meum occisum. quis enim illum alius magis\noderat? quis tam potens alius est? uestem sine\ndubio alius nescio quis percussor concupierat. Dicet\naliquis: quid ergo? si inimicus est, protinus interfector\n est? non; ideo non accuso.\n",
                "12":" HISPO\nRROMANIVS palam accusauit et dixit non causam sibi\ndeesse, sed uires; et hanc sententiam in prohoemio\n \nmagno cum adsensu hominum dixit: eum\naccusatorem habeo qui se reum non esse miratur.\nBASSVS IVLIVS in hac controuersia dixit: “quare me\nsequeris per publicum?” facinus indignum, iudices,\nfactum est: pauper et diues eandem terram\ncalcauimus. Consectari autem solebat res sordidas et\ninueniebat qui illas unice suspicerent. Memini illum\ndeclamantem declarasse controuersiam de lenone\nqui decem iuuenibus denuntiauit in lupanar accederent\net foueam igne repletam terra superiecta\nobruit, in quam adulescentibus lapsis et consumptis\naccusatur reipublicae laesae. Audiuit illum\ndeclamantem ALBVCIVS, fastidiosus auditor eorum quibus\ninuidere poterat; admirabatur hanc BASSI sententiam:\nnon mehercules te ferrem, si canem ad ostium\nalligasses.\n",
                "13":"Idem Latronis illas sententias aiebat\ntumidas magis esse quam fortes quae summa\nhominum admiratione circumferebantur: legunt\nargumenta patres et ossa liberorum coniectura diuidunt;\net illam: † productam sacerdotes tuam: et illam:\nsupra cineres liberorum nostrorum lupanar solo \nadaequandum est. Ipse autem laudabat haec\nutique quae docuerat. nam in hac ipsa\n \ncontrouersia ne Bassus uideatur aliquid dixisse sordidius,\ndixit ipse: itane sic peribunt decem iuuenes propter\n dipondios tuos?\n",
                "14":" EVCTEMON a fili parte,\ncum patrem suum narrasset solum sine comite\noppressum et occisum, dixit: dia\\ tou=to a)sfale/stato/n\ne)sti meta\\ plousi/wn peripatei=n . et idem:\n dia\\ ti/ sigw=; o( path/r mou le/gwn a)pe/qanen .\nHERMAGORAS dixit: kti/swmen i)di/a|, w)= pe/nhtes, po/lin:\noi( ga\\r plou/sioi th\\n e(autw=n Illud in narratione:\n u(po\\ ti/nos a)nh|re/qh, ou)k oi)=da. ei)=xen e)xqrou\\s \n fu/sei *T*L*S*I*L*R*HC*LCTHC kathgorei=n duname/nous .\nARTEMON dixit: o(/tan eu(/rw to\\n fone/a, to/t' au)=\ngra/yomai: kai\\ to/te dh\\ a)\\n eu(/rw pe/nhta . "
            },
            "2":{
                "0":"\nIVNI GALLIONIS. Dubito quid de euentu\nhuiusce iudici optem, cum crimen meum sit uicisse.\n \nVidetis quemadmodum in hoc quoque iudicio opera\nsua iactat: et miratur quisquam si hoc patre natus\ngloriae cupidior est? Faciles habetis partes: uiros\nfortes iungite. dissidemus quia nimium similes sumus.\nCum exiremus in aciem, aiebat: si adulescens\nessem, nemo pugnaret fortius. maiorum quoque\nsuorum uirtutes referebat, sed omnibus se\npraeferebat. Cum ad aetatem tuam peruenero, non\ncontendam cum ullo, quamuis si exemplum tuum sequi\nuoluero, etiam cum filio contendam.\n",
                "1":"Quia patriae\niudicium habeo, patris perdidi. Dicam abdicanti “non luxuriabor, non amabo?” hanc emendationem\ncriminum meorum non possum promittere: ego uero\npugnabo et fortiter et fortissime. Vidi patrem iam\nsenem loricam induentem: multum est pugnare cum\nexemplo. Iudicium uocat quo pater et filius spolia\ncontulimus? Ecce commilito ego iuueni possum\ncedere, seni non possum. Quod contendi, legis, quod\nuici, iudicum, quod pugnaui, patris est. uolui cedere:\nconcurrerunt iuuenes, aetatis causa agebatur:\nuici non filius patrem, sed iuuenis senem. Ego\nuici, sed omnes patri gratulati sunt.\n",
                "2":"Parui\nadulescens magnis exemplis. deceptus sum, dum cogito\nmecum Horatium Etruscas acies corpore suo summouentem\net Mucium in hostili ara manum\nurentem et dum te, Deci, cogito qui et ipse noluisti\npatri cedere. Transibo in subsellia tua, complectar\ninuitum: licet repugnes, fortior sum. FVLVI Sparsi.\n",
                "3":"\nNecesse fuit mihi fortiter militare: pugnandum habebam\nnon imperatori tantum, sed patri. Si tu\n \nuicisses, diceretur: patri cessit; abdicationem enim\ntimuit. Solebas semper optare, ut contingeret tibi\nfilium habere meliorem. Iudicium uocas duplicem\n domus nostrae triumphum?\n",
                "4":" CLODI TVRRINI. Tu\nMucio diceres: “non est quod ostendas istam\nmanum?” tu Scipioni post deletam Carthaginem: “tace?” loquax est uirtus nec ostendit se tantum, sed\ningerit. Aiunt ecce nunc quidam: cessit pater filio\net in hoc abdicat, ut uideatur uerum fuisse\ncertamen. Opta, pater, ut et a nepote uincaris. “Postea,\ninquit, pugnare fortiter poteris.” unde scio?\nuulneribus me senem feci. Quis te felicior? tu omnes\nuicisti, te filius. Quanto honestius modo pater et\nfilius inter se contenderunt, honestiorem facturus\n uictum uter uicisset. Dubito quid faciam. taceam ?\n",
                "5":" sed silentium uidetur confessio. narrem uirtutes\nmeas? sed illud quoque mihi nouum accidit, quod\nuni mihi abdicato eas narrare non prodest .\nProcessi in aciem coram patre: fortiter, inquit,\npugna; turpe est adulescenti uinci a sene. Auidus\nsum gloriae: hoc si uitium est, paternum est. fortis\nsum: numquid improbas, pater? at iam abdicabis,\nsi dixero: fortissimus sum. dicam tamen audacter:\n",
                "6":" fortissimus sum, nec timeo in ea ciuitate hoc crimen,\nin qua fortes etiam senes nouimus. IVLI\nBASSI. Ad te quoque ignominiae meae pars\nredundat: pudeat te, pater, si a filio abdicando uictus es.\nARELLI FVSCI Patris. Ignosce, iuuenis erraui:\nambitiosus non ero, cum senex fuero. GAVI SILONIS.\n \nVtrum putas uicisse ? ego praemium tantum habeo,\ntu et praemium et uirum fortem.\n",
                "7":"Divisio. Latro sic diuisit: an filius\nabdicari possit propter hoc quod per mittente lege\nfecit. nemo inquit in eadem re et habet legem\net timet. Contra ait: si quid fecerit quod non\nlicet, lex uindicabit; si quid quod licet sed non\noportet, pater. non quaeritur de scelere filii, sed de\nofficio. Deinde: utatur sua quisque lege; tibi illud\nlicuit et mihi hoc licet. abdicare liberos liceat. est\naliqua lex quae filio patrem praeferat? Si\npotest abdicari etiam propter id quod lege permittente\nfecit, an abdicari etiam propter hoc non possit,\nquod praemium accepit. Non potest, inquit, in ea\nre priuatim puniri, in qua publice honoratur. eidem\nrei non potest et praemium dari et nota denuntiari.\ncetera iura puta paterno imperio subiecta esse: hoc\nius maius est ceteris, quo de uictoria, de summa\nuirtute quaeritur. Non potes propter hanc legem\nfilium abdicare, propter quam a filio uictus es.\n",
                "8":"Si\npotest abdicari, an debeat. hoc sic diuisit: an\netiamsi non debuit cum patre contendere,\nignoscendum tamen sit, si adulescens gloriae cupiditate\nlapsus est; deinde: an contendere debuerit. Tibi,\ninquit, et honestum erat certamen et tutum: quid est\nenim gloriosius quam aut uirum fortem uincere aut\na filio uinci? Si non debuisset contendere, non\nuicisset. et potuit fieri ut, si hic tibi cessisset, alius\naliquis ad certamen procederet qui nunc non processit,\nquia sciebat nihil sibi profuturum si te\n \nuicisset, cum deberet a filio tuo uinci. nulla laus\ntua fuisset: apparuisset enim illam uictoriam non\nuiri fortis fuisse, set patris. silentio uirtutes\nuestrae transissent:\n",
                "9":" nunc inlustratae sunt dum conferuntur.\nTVRRINVS hoc loco belle dixit: plures tibi\ninuidere coeperunt, postquam uictus es. itaque\nnoui generis res accidit: filius uicerat; omnes\naiebant: o felicem patrem! Nouissimam quaestionem\nfecit: an etiamsi quid iudicio peccauit, praemio\nemendauerit. Hoc loco dixit GALLIO illam sententiam\nquae ualde excepta est: cum diu deprecatus\nesset, ait: si nihil proiecero, quid me facturum\nputas? ad templa iturum ut ad deos supplicem? ad\n statuas tuas confugiam.\n",
                "10":" SILO POMPEIVS temptauit\net in hac controuersia illam quaestionem, quam in\nomnibus uirorum fortium abdicationibus putabat\nesse temptandam: an uir fortis abdicari possit;\naiebat in nulla magis controuersia illam posse tractari.\nNon potes, inquit, eum abdicare qui te potest\nuincere. miraris si patri hac lege subducitur qui ei \net comparatur et praefertur?\n",
                "11":" Colorem pro adulescente GALLIO illum induxit:\n circumsteterunt me, inquit, iuuenes: aetatis causa\nagi uidebatur. cum dubitarem exaudiui nescio quem\ndicentem: nihil agis; ego tibi cedo, illi non cedo.\nCESTIVS hoc colore usus est: putasse sese ipsi patri\nhonestius hoc esse, certe domui, laudes utriusque\nin foro inspici. MONTANVS VOTIENVS ait:\n \ncogitaui non quid imperares, sed quid praecepisses:\ndixeras semper, cum me hortareris ad gloriam, ut\nnulli cederem. Inuidiosa omnibus in illo iudicio\nfortuna tua uidebatur, cum quaereretur utrum pugnasses\nfelicius an genuisses. Non est quod me\nputes uisum illis fortiorem: decepti sunt, pater;\niudicauerunt non quod erat, sed quod te malle\ncrediderunt.\n",
                "12":"ARGENTARIVS ait: occasionem benefici\nquaesiui, non concupiui accipere praemium. Honor\nad utrumque peruenit: alter praemium habet, alter\naccepit. FVSCVS ARELLIVS pater ait: si nauigare\nimperasses, per hibernos fluctus egissem ratem; si\nperegrinari, nihil fuisset iubente te durum. hanc\nrem imperabas difficilem forti uiro, uinci. BLANDVS\nhoc colore narrauit: pater mihi obicit, quod\nilli in una re non cesserim; ego multiplicabo\ncrimina mea: numquam illi quotiens recte faciendum\nfuit cessi, semper uolui uideri frugalior, uideri uolui\nlaboriosior; nam cum ad uires uentum erat, etiam\nipse cedebat:\n",
                "13":" non ego illum uincebam, sed aetas.\nTVRRINVS hoc colore usus est: uolui, inquit, cedere,\nsed erant qui dicerent non licere; hoc enim nobis\nmodo legem saluberrimam tolli. disputaturi contra\npraemium patris uidebantur et dicturi: non licet\ninter se cedere fortibus; non ipsorum tantum causa\nagitur, sed publica; omnium interest scire quis sit\nfortissimus. his uocibus hominum missus sum ad\nid certamen, in quo ad istum utraque pertineret\nuictoria. Quid putatis me dicturum? fortiorem me\nuisum? falsum est, cum hoc quoque, quod ego fortis\n \neram, istius esset. quid ergo? quare uicerim\nquaeritis? uisum est ad ruborem totius iuuentutis\npertinere, neminem pugnasse fortius quam senem. Et\ncum dixisset se praemia in patrem contulisse, dixit:\n",
                "14":" uici te, pater, sed nempe uici tibi. AALBVCIVS hoc\ncolore narrauit: nolui, inquit, uideri per\ncollusionem patri titulum fortissimi uiri contigisse: non\ncessi ante iudicium, ut in iudicio cederem et feci\nnihil aliud quam laudaui patrem, uirtutes eius\nretuli;\n",
                "15":" uisus sum propter hoc ipsum praemio dignus.\nSILO GAVIVS ait: solebas mihi, pater, insignium\nuirorum exempla narrare, quaedam etiam domestica;\naiebas: auom fortem uirum habuisti; uide ut sis\nfortior. processi tecum in aciem nec illic ubi\nrediimus omnis gloria in una domo erat. uolebat\nrespublica fortes uiros recognoscere. o quantam\nego cupiditatem gloriae in patre meo uidi, quam\niuuenilem! contendere me uetabat imperio, iubebat\nexemplo. Ventum est in iudicium: omnium quas\nego noui res inuidiosissima quaerebatur de patre\n meo: utrum fortior esset an felicior.\n",
                "16":" OSCVS hoc\ncolore narrauit: erant qui accederent et dicerent:\nroga patrem tuum, cedat tibi: non est utile\nreipublicae excitari hostium animos; excitabuntur, si\nscierint neminem in hac ciuitate esse fortiorem quam\nsenem. illi me coegerunt, quasi tum quoque aliquid\npraestaturus essem reipublicae, uenire in iudicium:\n \nin quo quid habeo? ego iudicatus sum iuuenior.\nMENTO dixit: timeo ne ob hoc ipsum patri uilior\nfiam ego; scimus quam gloriosus sit.\n",
                "17":"TRIARIVS\nhoc colore usus est: in iudicio uolui tibi cedere, ut\nnon imperasse uidereris sed uicisse, et cessi:\ndefunctorie causam meam egi: set † notum sit illum\ncedere quia parum est illi non putabat. NICETES\nin hac controuersia dixit: ei) o( pa/ppos u(po\\ th=s\nfu/sews a)podoqei\\s h(mi=n pare/sth tw=| to/te dikasthri/w|, ou)k a)\\n ei)=pen:\n ti/s nu/ moi h(me/rh h(/de, qeoi\\ fi/loi; h)= ma/la xi/rw Hom. Od. 24.514. \n\n ui(o/s q' ui(w no/s t' a)reth=s pe/ri dh=rin e)/xousin. \net: pollo\\n d' o(/ge patro\\s a)mei/nwn. Hom. Il. 6.479. \nSCAVRVS hunc sensum aliter dixit:\n",
                "18":"o si auos meus \ninteresset iudicio, quam libenter spectaret et\ndiscordiam nostram! clamasset mihi: non est quod cedas;\nipse mihi numquam cessit. LABIENVS partem patris\ndeclamauit et dixit: quod etiam deterioribus licet,\nnolo habitare cum aduersario meo: non capit idem\ncontubernium fortem uirum et uictum. “Statuam,\ninquit, tibi posui:” immo ne possem umquam uictum\nme obliuisci, ignominiam meam in aes incidisti. "
            },
            "3":{
                "0":"\nPORCI LATRONIS. Sic sibi satisfieri ne uictor\nquidem uoluit: excusauit uictos, quin restituit.\nQuoniam reposcis uitam quam dedisti accipe. Nullum\nfuit in proscriptione mulierculae caput. OSCI.\nInquinasti filiae sanguine penates. quamquam quid\nego dico penates, tamquam in domo perierit?\nAdlatum ad se Caesar Pompei caput fleuit: hoc illi\npropter filiam praestitit. ARELLI FVSCI. “Quemadmodum tibi uis satisfaciam?” hoc ipso satisfecisse\ndebuerat. Filiam habuit piam et in maritum et in\npatrem: alterum usque in mortem secuta est, alteri\netiam per mortem satisfecit. quam periculose illum\noffendo, qui simul irasci coepit nescit ignoscere?\n",
                "1":" CLODI TVRRINI patris. “Morere.” quid aliud\nmeruerat, si satisfacere nollet? Nisi occupasses, soror,\nfortasse pater sibi satisfecisset. Hoc, certum habeo,\nunusquisque uestrum suadebat puellae: “ad iratum\npatrem uenis; in quas potes te compone blanditias;\nroga, deprecare; si nihil proficies, habes\nquemadmodum cogas: morituram te denuntia.” Hoc quod\nignouisti, uictor, ad uiros pertinet: illi tibi gratias\n \nagunt; nam feminas ne si irascereris quidem\nproscripsisses. “Quare secuta est uirum?” adeo tibi\nuetera exempla exciderunt bonarum coniugum, in\n quae filiam tuam solebas sanus hortari? aliqua\nspiritum uiri redemit suo, aliqua se super ardentis\nrogum misit. inpendisset se puella uiro, nisi\nseruasset patri.\n",
                "2":"FVLVI SPARSI. Filia ante limen\npaternum in cruore suo uolutatur. quid exhorruistis ?\npaterna satisfactio est. nostis domus nostrae legem:\naut uincendum mihi aut moriendum est. Qualis\nest ista satisfactio qua filia exoratum sibi patrem\nnon sentit? AALBVCI SILI. Vtrae meliores partes\nessent, soli uidebantur iudicare di posse. “Si uis\nsatisfacere mihi, morere.” Quod ad me adtinet,\nirascare malo. Si parricidium esset fuisse in\ndiuersis partibus, numquam defendisset aput\nCaesarem Ligarium Cicero. M. Tulli, quam leue\niudicasti crimen de quo confessus es! Dona filiam, si\nmisericors es, deprecanti, si hostis, edicto, si pater,\nnaturae, si iudex, causae, si iratus es, fratri.\n",
                "3":"\nBUTEONIS. Ante ipsum limen domus decessit, ne\ndubitari posset utrum marito perisset an patri. ubi\nistud uidisti? ubi audisti? nego te istuc in bello\ndidicisse. MARVLLI. “Meruerat, inquit mori.” etiamnunc\naccusas ? certe iam tibi satisfactum est. O\nnouum monstrum! irato uictore uiuendum est,\nexorato patre moriendum est. PASSIENI. Vtinam\ninteruenissem, non satisfecisses sola patri. Furiosum\nte dicerem, si pro genero non rogasses. Secutus\nest gener diuersas partes, uxor suas.\n",
                "4":"Labieni. Hoc \n \nobsequio consequatur denique, ut intra domum\nmoriatur. M. Cato, quo uiro nihil speciosius ciuilis\ntempestas abstulit, potuit beneficio Caesaris uiuere,\nsi ullius uoluisset. Optima ciuilis belli defensio\nobliuio est. MVSAE. Allato ad se capite Cn.\nPompei Caesar auertisse oculos dicitur, quod tu ne in\nmorte filiae quidem fecisti. CORNELI HISPANI.\nPeruagata est illa crudelis belli fortuna omnem\nordinem, usque in infimae plebis supplicia descendit:\nnihil in ciuitate nostra immune a uictoris ira praeter\nfeminas fuit: hanc laudem miserae urbi seruare\n licuit. Aut pater noster aut uictor insanit.\n",
                "5":" MENTONIS. Semel repulsa iterum redit, iterum repulsa\ntertio rogat, non fatigatur, scit exorari etiam hostes.\nO te crudelem, nisi iam tibi etiam pro genero satisfactum\nest! Non ignoro in quanto periculo sim:\nnescit placari iratus et uoce etiam filiae excanduit.\nTRIARII. An non exoraretur uictor cum pro filia\n rogaret pater? “Morere.” illi quoque quibus\nanimaduertere in damnatos necesse est, non dicunt “occide,” non “morere,” sed “age lege:” crudelitatem\nimperi uerbo mitiore subducunt.\n",
                "6":" Divisio. Lateo usus est in hac controuersia\nilla calcata quaestione: an possit dementiae agi\ncum patre ob ullam aliam rem quam ob dementiam.\nInpotens sum, crudelis sum, inmitis, non\ntamen demens. mores tuos patri debes adprobare,\n \nnon patris regere. dic: desipis, nihil intellegis; ego\nsanitatis meae, si potuero, argumenta colligam;\ndicam: in senatu non stulte sententiam dixi. quid\ntibi uideor fecisse dementer? partes male egi? multa\ndebes dementiae signa colligere ; damnare non\npotes patrem propter uerba, immo propter uerbum.\n",
                "7":"Si damnari dementiae aliquis pater, etiam non\ndemens, ob aliquod inprobandum factum potest, an\nhic possit. hoc in duo diuisit: an etiamsi hoc animo\ndixit, ut filiam mori uellet, damnandus tamen non\nsit. hic accusatio filiae contrarias partes patri\nsequentis, cum illam ipsa natura publicis excepisset\nmalis. Animaduertit Manlius in filium et uictorem,\nanimaduertit Brutus in liberos non factos hostes,\nsed futuros: uide an sub his exemplis patri fortius\n tantum loqui liceat.\n",
                "8":"Deinde: an non eo animo\ndixerit, ut illam mori uellet. Dixi, inquit, iratus,\ncum uellem castigare, non occidere. TVRRINVS\nCLODIVS belle dixit: nolite mirari si durioribus\nuerbis utor; non sum processurus ultra uerba,\nminabor, deinde ignoscam: fecit et uictor.\n",
                "9":"GALLIO\net illam quaestionem fecit: an non ob hoc puella\nperierit, quod pater illi tam dure responderit.\nPeriit, inquit, propter desiderium uiri; alioqui unius\nuerbi amaritudinem morte pensasset? immo mulier\npraeceps, temeraria, insano flagrans amore et\nattonita, quem uirum patre relicto secuta fuerat, patre\nuiso consecuta est.\n",
                "10":"SILO POMPEIVS huic quaestioni \n \npraeponebat illam ex qua in hanc transitus iit: an\netiam si propter hoc uerbum patris periit,\ndamnari tamen pater non debeat: nec enim euentus\nimputari debet cuiusque rei, sed consilium. si post\nhoc uerbum puella uixisset, numquid patrem dementiae\ndamnare posses? atque post hoc uerbum\nsi quid factum est, non a patre sed a puella\nfactum est. non oportet autem illius temeritatem\ndementiam uideri patris. Post hanc quaestionem\nfaciebat illam:\n",
                "11":" an ob hoc perierit.\nColor a parte accusatoris simplex est: ait\npatrem durum fuisse, crudelem, bono publico hunc\nnon fuisse partium ducem. Dixit, inquit, eo uultu,\nea adfirmatione, ut uideretur non iubere tantum,\nsed occidere. Hoc loco dixit TVRRINVS CLODIVS :\nhoc post bellum, immo post edictum? et adiecit:\nnunc intellegit respublica, imperator, quantum tibi\ndebeat cui sine sanguine satisfactum est. Omnes\n uirum dixerunt patre nolente illam duxisse.\n",
                "12":" GALLIO\ndixit: nondum mihi uidebatur scire quid meruisset. scire quid meruisset.\nuolui illam intellegere crimen suum. CESTIVS hoc\ncolore: contumaciter, inquit, rogauit, sic quomodo\nperiit, non uultu demisso, non summissioribus\nuerbis, nondum tamquam uicta: nihil agnoui filiae,\nnihil uictae . Primum quare ad me non fratrem\n suum mittit? an etiamnunc fratri irascitur?\n",
                "13":" ARGENTARIVS ait: nos ducem exorauimus, quorum\nliberi in diuersis partibus fuerant; diximus: ignosce;\n \nnoli seuerus esse, si licuerit esse securis. Quid\npeccaui quod filiam ex hostium castris uenientem\nnon primo uerbo recepi? TVRRINVS CLODIVS ait:\nuolui fratrem sorori dare beneficium: “eo durius\nloquar, ut ille me pro sorore sua deprecetur.” Primum quare me solum rogat, cum debeat duobus\nsatisfacere? SILO GAVIVS dixit: uolui illam mora\ntorqueri: sine, inquam, et iterum et tertio roget:\nne mitissimus quidem uictor statim ignouit.\n",
                "14":"LABIENVS\nait: non sum statim exoratus et si uixisset\nnon essem fractus proximis precibus eius, ne tertio\nquidem rogatus aut quarto. “At uictor cito\nexoratus est.” Noli mirari: facilius est ignoscere bello\nquam parricidio. HISPANVS de morte eius hoc dixit:\niterum illam nobis uir abduxit. ALBVCIVS ait:\ntuto me, ait, putaui loqui fortius; non dubitaui\nenim, quin frater illi dicturus esset: non est quod\ntimeas, exorabitur; si difficilior erit, ego illum\nrogabo; et si rogasses, adulescens, fecissem. non\nmagis tibi nego quidquam quam soror tua marito?\n",
                "15":"MONTANVS VOTIENVS dixit: non est quod\nputes illam cecidisse irae patris: cui uixerat periit,\nilli se cui addixit inpendit. et eundem sensum in\nargumentis, cum dixit etiam morte patri inuidiam\nquaesisse sed non propter patrem illam perisse:\nquid ergo, inquis, propter quem? scis illam unum\nhabuisse pro quo mori posset. "
            },
            "4":{
                "0":" PORCI LATRONIS. Aestimate quale sit scelus istius,\nin quo laesi patres ne liberos suos aut agnoscant\naut recipiant etiam confessas iniurias tacent.\nVectigalis isti crudelitas fuit eo magis quod omnes\npraeter istum misericordes sumus. mendicares nisi tot\nmendicos fecisses. Effecit scelestus iste, ut nouo\nmore nihil esset miserius expositis quam tolli, parentibus\n quam agnoscere. Cassi Severi.\n",
                "1":" Hinc\ncaeci innitentes baculis uagantur, hinc trunca\nbrachia circumferunt, huic conuulsi pedum articuli i?\nsunt et torti tali, huic elisa crura, illius inuiolatis\npedibus cruribusque femina contudit: aliter in\nquemque saeuiens ossifragus iste alterius brachia\namputat, alterius eneruat, alium distorquet, alium\ndelumbat, alterius diminutas scapulas in deforme\nextundit tuber et risum in crudelitate captat.\nProduc, agedum, familiam semiuiuam, tremulam,\ndebilem, caecam, mancam, famelicam; ostende nobis\ncaptiuos tuos. Volo mehercules nosse illum\nspecum tuum, illam humanarum calamitatium officinam,\n \nillud infantium spoliarium. Sua quoique calamitas\ntanquam ars adsignatur: huic recta membra sunt,\net si nemo moratur naturae proceritas emicabit:\nita frangatur ut humo se adleuare non possit, sed\npedum crurumque resolutis uertebris reptet; huic\nextirpentur radicitus. huic non speciosa facies\nest: potest formonsus mendicus esse; reliqua\nmembra inutilia sint, ut fortunae iniquitas in\nbeneficia sua saeuientis magis hominum animos percellat.\n sic sine satellitibus tyrannus calamitates\nhumanas dispensat.\n",
                "2":"VIBI GALLI. Intuemini debilia\ninfelicium membra nescio qua tabe consumpta, illi\npraecisas manus, illi erutos oculos, illi fractos pedes.\nquid exhorrescitis? sic iste miseretur. Tot membra\nfranguntur, ut unum uentrem impleant, et — o nouom\nmonstrum — integer alitur, debiles alunt. ALBVCI\nSILI. “Perissent,” inquit. ita non infelicius supersunt\nquam perituri fuerant? “Perissent,” inquit. interroga\npatres utrum maluerint. Eruantur, inquit, oculi\nillius, illius praecidantur manus. Quid si aliquis\nex istis futurus est uir fortis? futurus est \ntyrannicida? quid si sacerdos? nec, puto, incredibilia in\nhac fortuna loquor; certe ex hac turba origo\nRomanae gentis apparuit. Egregius educator plus\n \nacceptum crudelitati quam expensum misericordiae\n refert. TRIARI. “Perissent,” inquit.\n",
                "3":" Puto, expertus\nes nos non esse crudeles; tamen nemo non\nnostrum, cum istis stipem porrigeret, mortem\nprecatus est. Surge tu debilis: conatur et corruit. surge\ntu mute: sed quid excitaris? rogare non potes.\nsurge tu caece: sed ad quorum eas genua nescis.\no te inter omnis debiles ante hoc iudicium\nfelicissimum quod istum dominum non uidebas, in hoc\niudicio infelicissimum quod istum reum non uides!\nExpositos aluerunt etiam ferae, satis futurae mites\n si praeterissent.\n",
                "4":" CORNELI HISPANI. Ergo si illis\ntemporibus iste carnifex apparuisset, conditorem\nsuum Roma non haberet? Timeo ne hoc prosit\nreo, quod nemo ex istis quemquam uideri uolt suum.\nIVLI BASSI. Intuemini utramque partem et ei\nsuccurrite quae miserabilior est. liceat uidere \nmercedarios tuos: hic caecus est, hic debilis, hic mutus.\nhis tu mori non permittis? uis in te iudices more\ntuo misericordes sint, tuo exemplo? ARGENTARI.\nQuorum cum ubique audiantur preces, in sua\ntantum causa cessant. “Adiciamus aliquid ad quaestum:\n",
                "5":" deme huic oculos, illi manus.” ARELLI FVSCI\npatris. “Praecidatur, inquit, lingua: genus est\nrogandi rogare non posse.” Miseremini horum\n omnium , iudices, quorum misereri etiam singulorum\nsoletis. CESTI PII. Vt hanc causam susciperem ne\nab eis quidem rogatus sum pro quibus ago. quid\nenim miseri rogare sciunt nisi stipem? Quid\ninfelix iste peccauit aliud quam quod natus est?\n \nCLODI TVRRINI patris. Age, si quis agnouerit suum,\npetes alimenta tamquam alueris? non est quod\ntimeas, nemo agnoscet. 0 miserum, si quis alimenta\nsuo dat! o miserum, si negat! Ita nos istis uindictam\nnegaturos putas, quibus ne id quidem\nnegamus quod tibi daturi sunt? Et quod indignissimum\nest, cum tam crudelis sit, misericordia publica\nuiuit.\n",
                "6":" Venite miseri et hodie primum uobis rogate.\nMENTONIS. Errant miseri circa parentum suorum\ndomos, et fortasse aliquis a patre alimenta non\nimpetrat. Nulli plus reddunt integra mancipia. “Cur\ntu tam exiguum refers? † uitus est equas poterat\nut non rogares, ut non acciperes ? spiritum tibi non\nrelinquerem, nisi crudelior futurus essem relinquendo.\ntibi cotidiana captura non respondet.\napparet te nondum hominibus satis miserum uideri.” GAVI SILONIS. “Tu,” inquit, “in illa uicinia\nmendicabis, tu ad illud limen accedes;” et crudelis miseris\nparentum domos monstrat. “Hic non facile stipem\nimpetrat: etiamnum aliquid illi detrahatur.” ",
                "7":"IVNI\nGALLIONIS. “Serua oculos ut uideat quem roget;\nserua manus ut habeat quibus stipem accipiat.” Occurrunt nuptiis dira omina, sacris publicis tristia\nauspicia; feriatis maxime ac solemnibus et in hilaritates\ndicatis diebus semianimes isti greges\noberrant. a patre fortasse aliquis acceptam stipem\n \n portat ad deos. FVLVI SPARSI. Scio, iudices,\nuariis quemque causis ad accusandum solere\ncompelli: quosdam ambitio gloriae quam ex damnato\npetierunt prouocauit, alios odia et simultates\nprotraxerunt; non dubito fuisse quosdam qui praemium\npeterent; ego omnibus ceteros inpellentibus causis\nuaco: quae enim gloria est in tam sordido reo ?\nquae simultates, ut non eas quoque contraxisse\npudeat? aut quod praemium, cum istum alant qui se\n alere non possunt?\n",
                "8":" Non is est qui rogare nesciat;\netiam docere solet. Quos adfectus uestros optare\ndebeam nescio: si misericordiae propiores fueritis,\ncrimina rei uobis ostendam; si seueritati, reum.\nHunc nos publice pascimus. Exigi a te talio non\npotest : non habes totidem membra quot debes.\n Lupa expositis infantibus oblita feritatis, placida\nuelut fetibus suis ubera praebuisse fertur. sic lupa\nuenit ad infantes; expectemus hominem. Gratulor\ntibi, Roma, quod in conditores tuos homo non\nincidit.\n",
                "9":" Ergo tu , cum de publica misericordia cogitares,\ntam crudelis esse potuisti? “Proxima,” inquit, “die\nhic plurimum retulit: faciendus est huic similis\nalter; hic satis retulit: fiat et alius miser ad hoc\nexemplum. ite nunc, inquit, et alimenta mihi\nquaerite. tu, inquit, qui oculos non habes, per oculos\nrogato; tu, inquit, qui manus perdidisti, per manus\nrogato; tu per illa membra quae trahis debilia;\nper ea quisque quae non habet ambiat.” O miseros\n \nqui sic rogant, miseriores qui sic rogantur! ecce\nnescio quis: meus, inquit, filius si uiueret, huic\nfortassis similis esset. numquid ego meum transeo?\nalius: potuit, inquit, meus in eundem incidere dominum.\nquid si incidit? omnes omnibus congerunt,\ndum unusquisque timet ne suo neget.\nPars altera. ARELLI FVSCI. “Debilitasti,” inquit.\nplus illis patres nocuerant.\nLATRO sic diuisit: an laesa sit res publica.\n",
                "10":"\nprimum, inquit, crimen constare oportet, deinde\nhunc reum quaeri. An laesa sit respublica non solet\nargumentis probari; manifesta statim reipublicae\ndamna sunt, si muri diruti sunt, si classis incensa\nest, si exercitus amissus., si uectigalia deminuta:\nhoc damnum quod tu obicis, quis uidebat? Dic\nmihi: quando rempublicam laesit? cum unum\nexpositum debilitauit? atqui etiam qui occidit unum\nnon tamen reipublicae laesae tenetur, sed caedis;\netiam qui duos, etiam qui plures: dic mihi quis\nnumerus efficiat ut laesa uideatur respublica. duo\ndebilitantur, nondum respublica laesa est. \n iuuenes . Potuerunt, inquit, duces fieri. potuerunt et\nsacrilegi esse et homicidae, potuerunt et perire.\nAttamen crudelem rem facit, qui sua de re infantes perdidit\net infelices mendicare coegit. Facit et\nlanista qui iuuenes cogit ad gladium nec damnatur\n \nreipublicae laesae, et leno qui cogit inuitas pati\nstuprum nec laedit rempublicam. Ego non laudari\nreum desidero, sed absolui; noceat hoc illi cum\nhonores petet. potest aliquis et non esse homo honestus\n et esse innocens reus.\n",
                "11":" Deinde: an si laesa\nsit respublica, ab hoc laesa sit. non a me, inquit,\nsed a parentibus qui proiecerunt. hic crudelis, ut\nmultum illis abstulerit, uitam reddidit. Contra ait:\nilli singulos exponunt, tu omnes debilitas: illi spem,\n tu instrumenta uiuendi detrahis. Deinde: an\nteneatur reipublicae laesae, si fecit quod ei facere\nlicet. non potest, inquit, ulla res lege damnari,\nquae lege permittitur. si domum meam dirui,\nnumquid dicis me rempublicam laedere? et poteras\ndescribere quam inhumanum sit illos parietes maiorum\nin nostram usque perductos memoriam in hostilem\n modum deici.\n",
                "12":" si in agris meis arbusta succidere\nuelim Deinde: an hoc non licuerit illi facere.\nlicuit, inquit, expositi in nullo numero sunt; serui\nsunt; educatori uisum est. Denique si non\nlicet, habent legem: talionis agere singuli possunt,\niniuriarum possunt: reipublicae quidem laesae non \npotest agi eorum nomine qui extra rempublicam\nsunt. non potest pro omnibus agi pro quibus singulis\n non potest.\n",
                "13":" Scio quosdam putare quaestionem\nesse: an possit a priuato homine laedi respublica;\nSPARSVM certe ita declamare memini. quod si\nquisquam recipit et illam recipiet: an a muliere possit,\n \nan a sene, an a paupere possit; quorum nihil\numquam quaeritur, sed dici tamen solet; quomodo,\ncum illa quaestio tractatur: an respublica laesa sit,\ntotiens reus inter argumenta non laesae reipublicae\ndicit: ne potuit quidem laedi a priuato, a paupere,\nab aegro, ab absenti. GALLIO fecit et illam\nquaestionem: an in expositis laedi possit respublica. non\npotest, inquit, respublica laedi possit nisi in aliqua\nsui parte; haec nulla reipublicae pars est; non in censu\nillos inuenies, non in testamentis. Sed haec quoque\nin illam incurrit: an respublica laesa sit; dicitur\nenim: ne laedi quidem potuit in eis quos non\nhabebat.\n",
                "14":"Pro illo qui debilitabat expositos pauci admodum\ndixerunt. Dixit GALLIO et hoc colore usus est:\negentem hominem et qui ne se quidem alere\nnedum alios posset, sustulisse eos qui iam relicti sine\nspe uix spiritum traherent, quibus non iniuria\nfieret si aliquid detraheretur, sed beneficium daretur\nsi uita seruaretur. faciant inuidiam alicui oculos\ndesse, alicui manus, dicant illos per hunc tam\nmisere uiuere, dum fateantur per hunc uiuere. GALLIO\nillud quoque in argumentis temptauit: adeo, inquit,\nhaec res non nocuit reipublicae, ut possit uideri\netiam profuisse:\n",
                "15":" pauciores erunt qui exponant filios.\nTVRRINVS CLODIVS hoc colore usus est: multos\npatres exponere solitos inutiles partus. nascuntur,\ninquit, quidam statim aliqua corporis parte mulcati,\ninfirmi et in nullam spem idonei, quos parentes sui\n \nproiciunt magis quam exponunt; aliqui etiam\nuernulas aut omine infausto editos aut corpore\ninualidos abiciunt. ex his aliquos hic sustulit et eas\npartes quae cui possent miserabiliores esse, manu\nsua abstulit: stipem rogant et unius misericordia,\nuiuunt, omnium aluntur. At res foeda est mendicos\nhabere, a mendicis ali, inter debiles uersari. Age,\nnon pudet uos ex hoc producere contubernio reum\n a quo dicatis laesam rempublicam ? et sic descendit\nad argumenta, ut diceret:\n",
                "16":" quomodo hic potuit laedere?\nSILO POMPEIVS illo colore usus est:\nmisericordem hunc fuisse, uoluisse uitam dare, sed non\npotuisse alere; itaque eo conpulsum, ut\nunusquisque aliquam partem corporis pro toto dependeret.\nLABIENVS tam diserte declamauit partem eius qui\ndebilitabat expositos, quam nemo alteram partem,\ncum illam omnes disertissimi uiri uelut ad\nexperimentum suarum uirium dixerint. Illum autem\nlocum uehementissime dixit: mirum est uacare\nhomines huic cogitationi, ut curent quid homo\nmendicus inter mendicos faciat. principes, inquit, uiri\ncontra naturam diuitias suas exercent: excisorum\ngreges habent, exoletos suos ut ad longiorem\npatientiam inpudicitiae idonei sint, amputant et quia\nipsos pudet uiros esse, id agunt ut quam paucissimi\nsint.\n",
                "17":" his nemo succurrit delicatis et formosis debilibus.\nCurare uobis in mentem uenit quis ex\n solitudine infantes auferat perituros nisi auferantur;\n \nnon curatis quod solitudines suas isti beati\ningenuorum ergastulis excolunt, non curatis quod\niuuenum miserorum simplicitatem circumeunt et\nspeciosissimum quemque ac maxime idoneum castris in\nludum coiciunt. in mentem uobis uenit misereri\nhorum quod membra non habeant; quidni illorum\nquod habent? et hoc genere insectatus saeculi uitia\negregia figura inquinatum et infamem reum\nmaiorum criminum inpunitate defendit. Celebris haec\napud Graecos controuersia est; multa ab illis pulchre\ndicta sunt a quibus non abstinuerunt nostri manus,\nmulta corrupte quibus non cesserunt nec ipsi.\n",
                "18":"Dixit \n*G*L*U*K*W*N: kai\\ tou/tous trofa\\s ai)tei=s ou(\\s mh\\ tre/fein\na)sebe/s e)stin . Hunc dixit sensum P. ASPRENAS\neodem modo, uno uerbo magis proprio usus:\nhos aliqui alimenta poscit quibus crudelis est qui\nnegat. Circa hunc sensum est et ille a\nQVINTILIANO dictus: nescio utrumne uos miseriores dicam\nquod alimenta accipitis an hoc quod datis; accipitis\nenim quia debiles estis, datis ei per quem debiles\nestis. ADAEVS rhetor: klai/ousai mhte/res h)ra/nizon: “ei) me\\n e)mo\\s,” le/gousai, “to\\n e)mo\\n, ei) de\\ a)llo/trios,\ni(/na kai\\ to\\n e)mo\\n a)/lloi.” \n",
                "19":"Hunc sensum quidam Latini \ndixerunt, sed sic ut putem illos non mutuatos esse\naperte hanc sententiam, sed imitatos. BLANDVS\ndixit: porrigit aliqua mendico rogata stipem. utique\nsi peperit, exposuit. o quam misera cogitatio\n \nporrigentis est! “hic fortasse meus est.” OSCVS dixit:\naliqua quia iam proiecit pluribus stipem, suo negat.\nARELLIVS FVSCVS dixit: alit rogata filium mater,\nmisera si scit suum esse, misera si nescit. ARTEMON\ndixit: ta\\ me\\n tw=n a)/llwn eu)/rwsta plei=, gewrgei=:\nta\\ d' h(me/tera a)na/phra tre/fei a)/ra to\\n o(lo/klhron .\n",
                "20":" \nHanc sententiam Latro fortius et \nuirilius dixit qui non potest furti suspectus esse;\nGraecos enim et contemnebat et ignorabat. cum\ndescripsisset debiles artus omnium et alios\nincuruatos, alios repentes, adiecit: pro di boni! ab his\naliquis alitur integer? *D*A*M*A*S*S*K*O*M*B*R*O*S dixit:\n pa/lai me\\n e)kqe/tois ki/ndunos h)=n to\\ r(ifh=nai, nu=n\nde\\ to\\ trafh=nai . Hunc sensum CESTIVS transtulit:\neffecisti, inquit, ut maius esset periculum educari\nquam exponi. FVSCVS ARELLIVS aliter dixit: illa\nadhuc in miserae sortis infantia timebantur: ferae\nserpentesque et inimicus teneris artibus rigor et\ninopia; inter expositorum pericula non numerabamus\n educatorem.\n",
                "21":" *G*L*U*K*W*N corruptam dixit sententiam:\n krousa/tw tis th\\n qu/ran tw=n e)xo/ntwn i(/na prosaga/gh| \nTIS. et illam: a)/ge, su\\ de\\ klai=e, su\\ de\\\nqrh/nei. w)= kakw=n sumfwniw=n ! Sed nostri quoque\nbene insanierunt. MVRREDIVS dixit: producitur\nmiserorum longus ordo, maior pars se sine se trahit.\net LICINIVS NEPOS: ut soluendo sis in poenas quotiens\n tibi renascendum est?\n",
                "22":" Illud SPARSVS dixit\n \nquod non corruptum tantum sed contrarium dicebat\nesse Montanus: “solus plura habes membra quam tot\nhominibus reliquisti.” ita enim hic potest uideri\nlaesisse rempublicam, si multi sunt debilitati;\napparet autem non esse multos, si plura habet membra\nquam debilitatis reliquit. et illud aeque aiebat ab\nillo corrupte dictum: prodierunt plures mendici\n quam membra. Graecas sententias in hoc refero,\nut possitis aestimare, primum quam facilis e Graeca\neloquentia in Latinam transitus sit et quam omne\nquod bene dici potest commune omnibus gentibus\nsit, deinde ut ingenia ingeniis conferatis et cogitetis\nLatinam linguam facultatis non minus habere,\nlicentiae minus.\n",
                "23":"Labieni sententiam separaui, quia locuti\nde illa homines erant: sed ad cotidianum diurnum\net mendicantium quaestus recognoscit: “tu hodie\nminus adtulisti; cedo lora; gaudeo me non omnes\nemancasse. quid fles? quid rogas? plus retulisses\n si sic rogasses.” Dixit et illam sententiam: date\nmiseris quod unum percipere gaudium possunt:\naliquis ex illis damnatum istum uideat, aliquis audiat.\nARTEMON GLYCON dixit, toi=s talaipw/rois xara\\\nkatale/leiptai .\n",
                "24":"P. VINICIVS summus amator Ouidi\nhunc aiebat sensum disertissime apud Nasonem Ouidium\nesse positum, quem ad fingendas similes\nsententias aiebat memoria tenendum. occiso Achille\nhoc epiphonema poni:\n \n quod Priamus gaudere senex post Hectora posset,\nhoc fuit.\nCASSIVS SEVERVS dixerat: ostende nobis captiuos\n tuos . IVLIVS BASSVS dixerat: ostende\nmercedarios tuos. LABIENVS commodius uidebatur dixisse:\nostende nobis alumnos tuos. P. Asprenas dixit\ncum induxisset stipem porrigentem mendico: “o\ninfelicem patrem!” et hoc qui dicit ipse fortassis\npater est. "
            },
            "5":{
                "0":" GAVI SILONIS. Infelix senex uidit iacentis\ndiuulsae patriae ruinas, abstractus a coniuge\n abstractus a liberis super exustae Olynthi cinerem\nstetit; iam ad figurandum Promethea satis tristis\nest. Pro Iuppiter! — quem enim melius inuocem\naduersus Parrhasium quam quem imitatus est? —\nOlynthium tantum picturae tuae excipio? Nemo,\nut naufragum pingeret, mersit hominem .\n \nCaeditur: “parum est;” uritur: “etiamnunc parum est;” laniatur: “hoc, inquit, in irato Philippo satis est,\nsed nondum in irato Ioue.” IVLI BASSI.\nProducitur puer, superuacuum est, inquit; “nondum\nquantum satis sit Prometheo potest gemere.” Vltima\nOlynthii deprecatio est: “Atheniensis, redde me\nPhilippo.” Non est istud donum, sacrilegium est. “Seruus, inquit, meus fuit.” putes Philippum loqui.\nAedem Mineruae tamquam castra Macedonum fugiunt.\nClodi TVRRINI. “Parum, inquit, tristis est.” ",
                "1":"\n Aliquis Olynthius parum tristis est , nisi qui\nAtheniensem dominum sortitus est? Vis, Parrhasi,\ntristem uidere? indic abo tibi, Parrhasi maiora\ntormenta: duc illum ad iacentem Olynthum, duc illo\nubi liberos, ubi domum perdidit; scis certe quam\ntristem illum emeris. Olynthiis urbem aperuimus,\ntempla praeclusimus ? Certe nemo Olynthius tortus\nesset, si omnes illos Macedones emissent. “Torquetor:” hoc nec sub Philippo factum est. “moritor:” hoc nec sub Ioue.\n",
                "2":"ARGENTARI. Hoc hospitio\nOlynthius Athenis exceptus est? quid porro? tantum\nOlynthium torsit Parrhasius? quid , non et oculos\nnostros torquet? ibi ponit tabulam ubi fortasse nos\ntabulam foederis posuimus. Hoc Promethea facere\nest, non pingere. Aiebat tortoribus: “sic intendite,\nsic caedite, sic istum quem fecit cummaxime uultum\n \nseruate, ne sitis ipsi exemplar.” ",
                "3":" CESTI PII. “Emi,” inquit. immo si Atheniensis es, redemisti. si nescis,\nParrhasi, in isto templo pro Olynthiis uota\n suscepimus: sic soluentur? Crudelis ille Graeciae\ncarnifex istum tamen nihil amplius quam uendidit.\nProducitur nobilis senex, longa miseriarum tabe\nconfectus, reductis introrsus oculis, tam tristis quam\nsi iam tortus esset. ut admoueri sibi catenas uidit:\nsuperuacuae sunt, inquit; si ad alium dominum\nperuenissem, Athenas fugerem. Istud tibi in nullo Olynthio\n permitto, nisi si Lasthenen emeris.\n",
                "4":" TRIARII.\nCorrupisti duo maxima Promethei munera, ignem\net hominem. Quemcunque praeco flentem uiderat\nsciebat emptorem, miserebantur omnes; et fortasse\nipse Philippus reduci iussisset, etiamsi Atheniensem\nuidisset emptorem quod ego fabulosum esse\nnon dubito. Sed utrum uult Parrhasius eligat:\nparum pie aut infamauit Iouem aut imitatus est.\nClamabat iste: nondum satis tristis es, nondum satis,\ninquam, adiecisti ad priorem uultum. Talis in auctione\n Philippus.\n",
                "5":" MVSAE. Narraturus sum Olynthii\nsenis ignes, uerbera, tormenta: aliquis nunc me\nqueri de Philippo putat. Dii deaeque te perdant!\nmisericordem Philippum fecisti. Si isti creditis, iratum\nIouem imitatus est, si nobis, iratum uicit Philippum.\nPinge Philippum crure debili, oculo effosso,\n \niugulo fracto, per dot damna a dis immortalibus\ntortum. CORNELI HISPANI. Vltima membrorum tabe\ntormentis inmoritur. Parrhasi, quid agis? non\nsernas propositum; hoc supra Promethea est. tantum\npatiendum est pingente Parrhasio quantum irato\nIoue.\n",
                "6":"ARELLI FVSCI patris. Pinge Promethea, sed\nhomines facientem, sed ignis diuidentem; pinge, sed\ninter munera potius quam inter tormenta. Inter\naltaria Olynthii senis crucem posuit. Miserrime\nsenex, aliquis fortassis ex seruis tuis felicius seruit;\nutique felicior est quisquis Macedoni seruit.\n",
                "7":"FVLVI\nSparsi. Si ad succurrendum profectus es, queror\nquod unum emisti, si ad torquendum, queror quod\nullum . Vtinam, Philippe, auctionem cum\nexceptione fecisses: ne quis Atheniensis emeret. Non\nuidit Phidias Iouem, fecit tamen uelut tonantem;\nnec stetit ante oculos eius Minerua, dignus tamen\nilla arte animus et concepit deos et exhibuit. Quid\nfacturi sumus si bellum uolueris pingere? diuersas\nuirorum statuemus acies et in mutua uulnera\narmabimus manus? uictos sequentur uictores? reuertentur\ncruenti ? ne Parrhasii manus temere ludat coloribus,\ninternecione humana emendum est?\n",
                "8":"Si necessest\naliquem torqueri, eme nocentem seruum, ut eodem\ntempore et exemplum sumas et supplicium.\nStatuitur ex altera parte Parrhasius cum coloribus, ex\naltera tortor cum ignibus, flagellis, eculeis. ista aut\n \nuidentem aut exspectantem, Parrhasi, parum tristem\nputas? Dicebat miser: “non prodidi patriam.\nAthenienses, si nihil merui, succurrite, si merui, reddite\nPhilippo.” inter ista Parrhasius dubium est studiosius\n pingat, an ille saeuiat.\n",
                "9":" Torquet, uerberat:\nsic iste carnifex colores temperat. Quid ais? parum\ntristis uidetur quem Philippus uendidit, emit\nParrhasius? “Etiamnunc torque, etiamnunc; bene habet,\nsic tene: hic uultus esse debuit lacerati, hic\nmorientis.” Porci Latronis. Si uidetur tibi, istis\nmuneribus aram misericordiae orna. Nemo ergo ex\nOlynthiis miserius seruit quam qui Atheniensem\ndominum sortitus est? Miser ubicunque Philippum\nnon uiderat, pacem putabat. “Alliga,” inquit.\n",
                "10":" aiebat: “solutus apud Philippum fui.” ALBVCI SILI. Exspecta\ndum Euthycrates aut Lasthenes capiantur. Phidias\nomnia, Parrhasi, sine tortore fecit. Philippus\nquoque uendidisse contentus est. Producitur senex\nnobilis, flens, respiciens patriam: placuit isti uultus;\nhabuit aliquid Promethei simile etiam ante tormenta.\nDiligenter causam agit, ut Philippus: “ Olynthio\nnon est, ego pecuniam perdidi.” redi ad auctorem.\nPropter homines Prometheus distortus, propter\nPromethea homines ne torseris. Philippus sic\nrogabatur: liceat Olynthios uiuere. Parrhasius aliter\nrogandus: Olynthiis mori liceat. “Tristem uolo\nfacere.” nemo faciet, si Philippus non fecit.\n \n",
                "11":"Hanc controuersiam magna pars declamatorum\nsic dixit, ut non controuersiam diuiderent sed\naccusationem, quomodo solent ordinare actionem\nsuam in foro qui primo loco accusant; in\nscholastica, quia non duobus dicitur locis, semper non\ndicendum tantum, sed respondendum est. Obiciunt\nquod hominem torserit, quod Olynthium, quod\ndeorum supplicia imitatus sit, quod tabulam in templo\nMineruae posuerit. Si Parrhasius responsurus non\nest, satis bene diuidunt. Nihil est autem turpius\nquam aut eam controuersiam declamare in qua nihil\nab altera parte responderi possit, aut non refellere\nsi responderi potest.\n",
                "12":"GALLIO fere similem\ndiuisionem in Parrhasio habuit ei quam habuerat in illa\ncontrouersia, cuius mentio est in hoc ipso libro, de\nillo qui debilitabat expositos, detractis quibusdam.\nDiuisit autem sic: an laesa sit respublica. Quid\nperdidit? inquit: nihil. nondum de iure\ncontrouersiam facio. perdidit unum senem Olynthus. fac\nAtheniensem: non ages mecum reipublicae laesae si\nAtheniensem senatorem occidero, sed caedis. “Ita;\nuerum opinio Athenarum corrumpitur; misericordia\nsemper censi sumus.” Nunquam unius male facto\npublica fama corrumpitur; solidior est opinio Atheniensium\nquam ut labefactari illo modo possit.\n",
                "13":" “Laesa est,” inquit, “respublica.” Laesa non est, ut\nexistimo. Aliquis Olynthio depositum negauerit,\nuidebitur non rempublicam, sed hominem laesisse.\n \nOlynthiis hoc tribuistis, ut eodem loco essent quo\nAtheuienses. “Laesisti, inquit, rempublicam, quod\nhanc picturam in templo posuisti. ” Laedunt\nrempublicam qui aliquid illi auferunt, non qui adiciunt,\nqui diruunt templa, non qui ornant. peccauerunt\nergo et sacerdotes qui tabulam receperunt. quare\ntamen non reciperent? deorum adulteria picta sunt,\npositae sunt picturae Herculis liberos occidentis.\n",
                "14":" Deinde: an ob id accusari possit laesae reipublicae \nquod illi facere licuit. Ea lege persequere quae non\nlicuit. dicis mihi: “hoc facere non oportet.” huic rei\naestimatio inmensa est. itaque nulla uindicta est;\net id tantum punitur quod non licet. satis\nabundeque est si opifex rerum imperitus ad legem\ninnocens est. An hoc ei facere licuerit. hoc in illa\ndiuiditur: an Olynthius apud Atheniensem etiam\nantequam fieret decretum seruus esse non potuerit .\nSeruus, inquit, est meus quem ego belli iure\n possideo. rata autem esse quae parta sunt belli iure .\nuobis, Athenienses, expedit: alioqui imperium uestrum\nin antiquos fines redigitur; quidquid est bello\n partum et est.\n",
                "15":" Contra ait: ille seruos alii emptori\npotest esse, Atheniensi non. Quid enim si\nAtheniensem a Philippo emisses ? atqui sciebas Olynthios\nconiunctos nobis esse foedere. Vt scias, inquit, seruos\nfuisse, decretum postea factum est\nAtheniensium, quo iuberentur et liberi et ciues esse. quare\nhoc illis ius, si iam habebant, dabatur? Deinde: an\ndecreto hoc non contineatur ut liberi fiant, sed ut\n \nesse liberi iudicentur. Hoc censuimus, Olynthios\nciues nostros esse: ita et ille ciuis noster fuit. Non,\ninquit; nam decretum in futurum factum est. num in\npraeteritum uis hoc fieri ius ? num quisquis Olynthium\nseruum habuit, accusabitur, quod ciuem in sua\nseruitute tenuerit? si quis tunc inter necessaria\nseruilium officiorum ministeria percussit aut cecidit,\niniuriarum accusabitur? atqui quantum ad ius attinet,\nnihil interest occiderit an ceciderit; nam aut nec\ncaedere licuit aut occidere.\n",
                "16":"A parte Parrhasii fecit hunc colorem: emptum\nesse a Parrhasio senem inutilem, exspiraturum: si\nuerum, inquit, uultis, non occidit illum, sed\ndeficientis et alioqui exspiraturi morte usus est. Torsit,\ninquit, tamen: si lucri causa, obice; nempe huius\ncrudelitatis pretium Athenae habent. In argumentis\ndixit quantum semper artibus licuisset: medicos, ut\nuim ignotam morbi cognoscerent, uiscera rescidisse;\nhodie cadauerum artus rescindi, ut neruorum articulorumque\npositio cognosci possit. ALBVCIVS hoc\ncolore: calamitosum fuisse, orbum, palam mortem\noptantem: nec aliter illum Philippus uendidisset\nnisi putasset illi poenam esse uiuere.\n",
                "17":"SILO\nPOMPEIVS putabat commodius esse, si hoc animo isset\nad auctionem Parrhasius, ut aliquem in hunc usum\nemeret. poterit enim uideri elegisse uilissimum et\nmaxime inutilem. FVSCO ARELLIO placebat,\nemptum quidem illum in alios usus, sed cum deficeret\net mori uellet, in id quod unum ex cadauere artifex\npoterat inpensum. GALLIO ad neutrum se alligauit\n \nnec dixit quo animo emisset, set GALLIONIS color\nintolerabilis est: dixit enim, senem ex noxiis\nOlynthiis se emisse; quod si illi licet fingere, non\nuideo quare non eadem opera dicat et conscium\nproditionis Lastheni fuisse et se poenae causa torsisse.\n",
                "18":" HISPO ROMANIVS ignorantia illum excusauit:\npictor, inquit, intra officinam suam clausus, qui haec\ntantum uulgaria iura nouerat, in seruum nihil non\ndomino licere, pictori nihil non pingere,\nmancipium suum operi suo impendit. “Non omnia, inquit,\nnarras: Olynthius fuit ille qui periit.” Quid autem\nad rem pertinet, cuius nationis seruos fuerit? Audes,\ninquit, seruum dicere Olynthium, etiam post bellum\net ante decretum? alioqui quod uos illis beneficium\ndedistis nisi quod iam illos nec torquere licet nec\noccidere? Graeci nefas putauerunt pro Parrhasio\ndicere: omnes illum accusauerunt; in eosdem sensus\n incurrerunt.\n",
                "19":" *G*L*U*K*W*N dixit: pu=r kai\\ a)/nqrwpos,\n*promhqeu=, ta\\ sa/ SE dw=ra basani/zei . TRIARIVS\nhoc ex aliqua parte cum subriperet, inflexit. Hos\naiebat SEVERVS CASSIVS, qui hoc facerent, similes\nsibi uideri furibus alienis poculis ansas mutantibus.\nmulti sunt qui detracto uerbo aut mutato aut\nadiecto putent se alienas sententias lucri fecisse.\nTRIARIVS autem sic uertit: corrupisti duo maxima Promethei\nmunera, ignem et hominem. sed et Graeci\n illam subrupuerunt; EVCTEMON qui dixit:\n",
                "20":"\n \n *promhqeu=, e)pi\\ se/ tis pu=r kai\\ a)/nqrwpon ; sanius quam\nGlycon; *A*D*A*I*O*S: *promhqeu=, se/ TIS gra/fwn a)/nqrwpon\na)fani/zei , DAMAS corruptissime: dikai/ws,\n*promhqeu=: dia\\ ti/ ga\\r pu=r e)/kleptes a)nqrw/pw| ;\n*K*R*A*T*W*N furiosissime qui dixit: *promhqeu=, nu=n\ne)/dei SE pu=r kle/yai . hic est CRATON uenustissimus\nhomo et professus Asianus qui bellum cum omnibus\nAtticis gerebat. cum donaret illi Caesar talentum\nin quo uiginti quattuor sestertia sunt Atheniensium\nmore: h)\\ pro/sqes, fhsi\\n, h)\\ a)/fele, i(/na mh\\ *)attiko\\n\nh)=| . hic et Caesari, quod illum numquam nisi mense\nDecembri audiret, dixit: mh\\ bau/nw| moi xrh=| ; et cum\ncommendaretur a Caesare Passieno nec curaret,\ninterroganti quare non conplecteretur tanti uiri gratiam:\n h(li/ou kai/ontos lu/xnon ou)x a(/ptw .\n",
                "21":"Saepe\nsolebat apud Caesarem cum TIMAGENE confligere,\nhomine acidae linguae et qui nimis liber erat: puto\nquia diu non fuerat. ex captiuo cocus, ex coco\n lecticarius, ex lecticario usque in intimam amicitiam\nCaesaris felix, usque eo utramque fortunam\ncontempsit, et in qua erat et in qua fuerat, ut cum\nilli multis de causis iratus Caesar interdixisset domo,\ncombureret historias rerum ab illo gestarum, quasi\net ipse illi ingenio suo interdiceret: disertus homo\n \net dicax a quo multa inprobe sed uenuste dicta. ne\nmodum excedam excurrendo ad Parrhasium reuertor.\n",
                "22":" NICETES dixit: e)n puri\\, sidh/rw| zwgrafou=nta\nh/mi=n h)/ turannou=nta ; HISPO ROMANTVS\ndixit: ignis, ferrum, tormenta: pictoris ista an\nPhilippi officina est? Sparsi sententia in descriptione\npicturae habet aliquid corrupti: “et ubicumque santuine\nopus est, humano utitur;” dixit enim quod\neri non potest. Illum locum omnes temptauerunt:\nquid si uolueris bellum pingere? quid si incendium?\nquid si parricidium?\n",
                "23":" \nE Graecis DORION furiose\ndixit: ti/s *oi)di/pous e)/stai, ti/s *)atreu/s; ou) gra/feis \n ga\\r a)\\n mh\\ mu/qous i)/dh|s zw=ntas . Sed nihil est quod\nminus ferri possit quam quod a METRODORO\ndictum est: mh/ moi *trwa/das, mhde\\ *nio/bhn. *)epi/qes\nto\\ pu=r: ou)/pw MOI to\\n *promhqe/a a)pe/dwken .\nTRIARIVS dixit: nondum dignum irato Ioue gemuisti.\nHATERIVS dixit sanius: nondum uultus ad fabulam\nconuenit. et illud: Parrhasi, ut omnia fiant ad\nexemplum, uiuat qui tortus est. Sed si uultis audite\nsupra quod non possit procedere insania: LICINIVS\nNepos ait: si uultis digne punire Parrhasium, ipse\n se pingat.\n",
                "24":" Non minus stulte AEMILIANVS quidam\nGraecus rhetor, quod genus stultorum amabilissimum\nest, ex arido fatuus dixit: a)poktei/nate *parra/sion,\n \nmh\\ qelh/sas gra/fein e)c u(mw=n a)rxe/tupon eu(/rh| .\n*P*A*U*S*A*N*I*A*S dixit: dia\\ se/, *parra/sie, dei= tou\\s\ne)kporeuome/nous tou= naou= a)fagni/sasqai . OTHO\npater cum pro Parrhasio diceret, in hoc colore\nderisus est: quia conciderat, inquit, per proditores\nOlynthos, uolui pingere iratum proditori suo Iouem.\nGARGONIVS multo stultius, quare Promethei\nParrhasius supplicium pinxisset: ego, inquit, ardente\nOlyntho non odissem ignium auctorem? Latronis illa \n",
                "25":"\ncelebris sententia est, quam SPARSVS quoque\nsubtractis quibusdam uerbis dixit in descriptione\ntormentorum: “Parrhasi, morior;” “sic tene.” hanc\nsententiam aiunt et DIOCLEN CARYSTIVM dixisse\nnon eodem modo: a)/pistos h( u(peroyi/a: pro\\s to\\ \n a)re/skon ei)=dos e)bo/a: me/ne .\n",
                "26":"SPYRIDION honeste \n dixisse Romanos fecit: multo enim uehementius\ninsaniit quam nostri phrenetici. uoluit uideri\nuolturios ad tabulam Parrhasi aduolare, fabula eleganti\nad turpem sententiam perductus. traditur enim\nZeuxin, ut puto, pinxisse puerum uuam tenentem\net cum tanta esset similitudo uuae ut etiam aues\naduolare faceret operi, quendam ex spectatoribus\ndixisse, aues male existimare de tabula; non fuisse\nenim aduolaturas si ille similis esset. Zeuxin\naiunt obleuisse uuam et seruasse id quod melius\n \nerat in tabula, non quod similius.\n",
                "27":" SPYRIDION aeque\nfamiliariter in templum uolturios subire putauit\nquam passeres aut columbas; dixerat enim:\n sarkofa/ga sou= g' h( grafh\\ *N*L*G*L zw=a . Sed nolo\nRomanos in ulla re uinci; restituet aciem MVRREDIVS\nqui dixit: pinge Triptolemum qui iunctis draconibus\nsulcauit auras. Inter illos qui de Prometheo\ncorrupte aliquid dixerunt et APATVRIVS locum sibi\nuindicat; dixit enim: w)/fele to\\ pu=r ei)s qeou\\s pa/lin\nklaph=nai . "
            },
            "6":{
                "0":" Porci Latronis. Id solum sustuli quod fur \nreliquisset. nihil tam ualde fur timui quam ne\ndominus res suas non agnosceret. Fac mihi inuidiam,\nprode furtum meum, age magistratui tamen isti\ngratias quod, cum ad illum furtum meum detulissem,\nfurem summoueri non iussit. Ruentem ciuitatis\nstatum unius parietis ruina reposui. OSCI. Sollicitus\nerat ne quod perdiderat quaereretur. Indicium profiteor:\nmultos furti conscios habeo. Ad illum †\ntuti illius tendi. hoc furtum non solus habeo.\n \nFurtum est quod timet dominus agnoscere? Potui non\nesse pauper, habui quod magno uenderem: teneo\necce epistolas in quibus manifesta proditionis\nargumenta sunt, in quibus hostium consilia. Te\ninterrogo: si furtum est, repono. MVSAE. Furtum uocas\nquod qui perdiderat negabat suum? furtum feci, set\nhostibus. CLODI TVRRINI. Furtum uocas quod qui\nperdiderat, supplicium tulit, qui subripuerat,\npraemium? Vtri permisisses loqui, si eodem tempore\n et fur uenisset et dominus? potui rempublicam\nmagno uendere uel proditori. ARELLI FVSCI patris.\n",
                "1":"\nMille nauium duces furto Troiam cepistis. si bene\nfurto euertuntur urbes, quanto melius seruantur?\nSi non indicauero cuius sit, nemo cognoscet. VIBI\nRVFI. Cuius ego, si potuissem, non parietem\ntantum, pectus ipsum perfodissem. Nondum totum\nconsummaui officium: non est tam angusta\nrespublica, ut ab uno opprimi possit. CESTI PII. Nolite\na me omnia exigere quae scio; multa sunt, quaedam\net in contione dicenda. Hoc furtum liberos uestros\ndocete. Rogo uos, iudices, per furtum meum:\nquotiens furtum meum protuli, tacet dominus. ego fur?\necce altera iniuria. Non tu, inquit, perfodisti\ndomum? Tace, ego non ista melius. narrare soleo,\nnon negarem presio "
            }
        }
    },
    "edition":"Seneca, Lucius Annaeus, 55 B.C.-ca. 39 A.D, creator; Kiessling, Adolf Gottlieb, 1837-1892, editor",
    "englishTitle":"Controversiae",
    "source":"Perseus Digital Library",
    "originalTitle":"Controversiae",
    "original-urn":"urn:cts:latinLit:phi1014.phi001.perseus-lat1",
    "language":"latin",
    "sourceLink":"http://www.perseus.tufts.edu/hopper/",
    "urn":"urn:cts:latinLit:phi1014.phi001.perseus-lat1-simple"
}