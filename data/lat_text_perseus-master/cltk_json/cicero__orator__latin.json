{
    "meta":"section",
    "author":"cicero",
    "text":{
        "0":"\n \n VTRVM difficilius aut maius esset negare tibi saepius\nidem roganti an efficere id quod rogares diu multumque,\nBrute, dubitavi. Nam et negare ei quem unice diligerem\ncuique me carissimum esse sentirem, praesertim et iusta\npetenti et praeclara cupienti, durum admodum mihi videbatur,\net suscipere tantam rem, quantam non modo facultate\nconsequi difficile esset sed etiam cogitatione complecti,\nvix arbitrabar esse eius qui vereretur reprehensionem doctorum\natque prudentium.\n \n ",
        "1":"\n \n quid enim est maius quam, cum\ntanta sit inter oratores bonos dissimilitudo, iudicare quae\nsit optima species et quasi figura dicendi? quod quoniam\nme saepius rogas, aggrediar non tam perficiendi spe quam\nexperiendi voluntate; malo enim, cum studio tuo sim\nobsecutus, desiderari a te prudentiam meam quam, si id\nnon fecerim, benevolentiam. \n \n ",
        "2":"\n \n quaeris igitur idque iam saepius quod eloquentiae\ngenus probem maxime et quale mihi videatur illud, quo \nnihil addi possit, quod ego summum et perfectissimum\niudicem. In quo vereor ne, si id quod vis effecero eumque\noratorem quem quaeris expressero, tardem studia multorum,\nqui desperatione debilitati experiri id nolent quod se\nassequi posse diffidant .\n \n ",
        "3":"\n \n sed par est omnis omnia experiri,\nqui res magnas et magno opere expetendas concupiverunt.\n\n \n\n quod si quem aut natura sua aut \n illa praestantis ingeni vis\nforte deficiet aut minus instructus erit magnarum artium\ndisciplinis, teneat tamen eum cursum quem poterit; prima\nenim sequentem honestum est in secundis tertiisque consistere. Nam in poetis\nnon Homero soli locus est, ut de\nGraecis loquar, aut Archilocho aut Sophocli aut Pindaro,\nsed horum vel secundis vel etiam infra secundos;\n \n ",
        "4":"\n nec vero\nAristotelem in philosophia deterruit a scribendo amplitudo\nPlatonis, nec ipse Aristoteles admirabili quadam scientia et\ncopia ceterorum studia restinxit.\n \n nec solum ab optimis\nstudiis excellentes viri deterriti non sunt, sed ne opifices\nquidem se ab \n artibus suis removerunt, qui aut Ialysi, quem\nRhodi vidimus, non potuerunt aut Coae Veneris pulchritudinem\nimitari, nec simulacro Iovis Olympii aut doryphori\nstatua deterriti reliqui minus experti sunt quid efficere aut\nquo progredi possent; quorum tanta multitudo fuit, tanta\nin suo cuiusque genere laus, ut, cum summa miraremur,\ninferiora tamen probaremus .\n \n ",
        "5":"\n \n in oratoribus vero, Graecis\nquidem, admirabile est quantum inter omnis unus excellat;\nac tamen, cum esset Demosthenes, multi oratores magni et\nclari fuerunt et antea fuerant nec postea defecerunt. Qua re\nnon est cur eorum qui se studio eloquentiae dediderunt\nspes infringatur aut languescat industria; nam neque illud\nipsum quod est optimum desperandum est et in praestantibus\nrebus magna sunt ea quae sunt optimis proxima.\n \n ",
        "6":"\n \n atque ego in summo oratore fingendo talem informabo\nqualis fortasse nemo fuit. Non enim quaero quis fuerit,\nsed quid sit illud, quo nihil esse possit praestantius, quod in\nperpetuitate dicendi non saepe atque haud scio an numquam ,\nin aliqua autem parte eluceat aliquando, idem apud\n\n \n\nalios densius, apud alios fortasse rarius.\n \n ",
        "7":"\n \n sed ego sic statuo,\nnihil esse in ullo genere tam pulchrum, quo non pulchrius id\nsit unde illud ut ex ore aliquo quasi imago exprimatur; quod\nneque oculis neque auribus neque ullo sensu percipi potest,\ncogitatione tantum et mente complectimur. Itaque et Phidiae\nsimulacris, quibus nihil in illo genere perfectius videmus, et eis\npicturis quas nominavi cogitare tamen possumus pulchriora;\nnec vero ille artifex cum faceret Iovis formam aut Minervae,\n \n ",
        "8":"\n contemplabatur aliquem e quo similitudinem duceret, sed\nipsius in mente insidebat species pulchritudinis eximia quaedam,\nquam intuens in eaque defixus ad illius similitudinem\nartem et manum dirigebat.\n \n vt igitur in formis et figuris\nest aliquid perfectum et excellens, cuius ad cogitatam\nspeciem imitando referuntur eaque sub oculos ipsa non \ncadit , sic perfectae eloquentiae speciem animo videmus,\neffigiem auribus quaerimus.\n \n ",
        "9":"\n \n has rerum formas appellat\n i)de/as ille non intellegendi solum sed etiam dicendi gravissimus\nauctor et magister Plato, easque gigni negat et ait\nsemper esse ac ratione et intellegentia contineri; cetera\nnasci occidere fluere labi nec diutius esse uno et eodem\nstatu. Quicquid est igitur de quo ratione et via disputetur,\nid est ad ultimam sui generis formam speciemque\nredigendum. \n \n ",
        "10":"\n \n ac video hanc primam ingressionem meam non ex oratoriis \ndisputationibus ductam sed e media philosophia\nrepetitam, et eam quidem cum antiquam tum subobscuram \naut reprehensionis aliquid aut certe admirationis habituram.\nNam aut mirabuntur quid haec pertineant ad ea quae quaerimus—quibus\nsatis faciet res ipsa cognita, ut non sine\ncausa alte repetita videatur—aut reprehendent, quod inusi-\n\n \n\ntatas vias indagemus, tritas relinquamus.\n \n ",
        "11":"\n \n ego autem et me\nsaepe nova videri dicere intellego, cum pervetera dicam\nsed inaudita plerisque, et fateor me oratorem, si modo sim\naut etiam quicumque sim , non ex rhetorum officinis sed ex\nAcademiae spatiis exstitisse; illa enim sunt curricula\nmultiplicium variorumque sermonum, in quibus Platonis primum\nsunt impressa vestigia. Sed et huius et aliorum philosophorum\ndisputationibus et exagitatus maxime orator est et\nadiutus; omnis enim ubertas et quasi silva dicendi ducta\nab illis est nec satis tamen instructa ad forensis causas,\nquas, ut illi ipsi dicere solebant, agrestioribus Musis reliquerunt.\n \n ",
        "12":"\n \n sic eloquentia haec forensis spreta a philosophis et\nrepudiata multis quidem illa adiumentis magnisque caruit,\nsed tamen ornata verbis atque sententiis iactationem habuit\nin populo nec paucorum iudicium reprehensionemque pertimuit:\nita et doctis eloquentia popularis et disertis elegans\ndoctrina defuit. \n \n \n \n ",
        "13":"\n \n positum sit igitur in primis, quod post magis intellegetur,\nsine philosophia non posse effici quem quaerimus eloquentem, non ut in ea tamen omnia sint, sed ut sic adiuvet ut\npalaestra histrionem; parva enim magnis saepe rectissime\nconferuntur. Nam nec latius atque copiosius de magnis\nvariisque rebus sine philosophia potest quisquam dicere;—\n \n ",
        "14":"\n si quidem etiam in Phaedro Platonis hoc Periclem praestitisse\nceteris dicit oratoribus Socrates, quod is Anaxagorae\nphysici fuerit auditor; a quo censet eum, cum alia praeclara\nquaedam et magnifica didicisse tum uberem et fecundum\nfuisse gnarumque, quod est eloquentiae maximum, quibus\norationis modis quaeque animorum partes pellerentur; quod\nidem de Demosthene existimari potest, cuius ex epistulis\n \n ",
        "15":"\n intellegi licet quam frequens fuerit Platonis auditor;—nec\n\n \n\nvero sine philosophorum disciplina genus et speciem cuiusque\nrei cernere neque earn definiendo explicare nec tribuere\nin partis possumus nec iudicare quae vera quae falsa sint\nneque cernere consequentia, repugnantia videre, ambigua\ndistinguere. Quid dicam de natura rerum, cuius cognitio\nmagnam orationi suppeditat copiam, de vita , de officiis, de\nvirtute, de moribus? satisne \n sine multa earum ipsarum\nrerum disciplina aut dici aut intellegi. potest?\n \n \n ",
        "16":"\n \n ad \n has tot\ntantasque res adhibenda sunt ornamenta innumerabilia;\nquae sola tum quidem tradebantur ab eis qui dicendi\nnumerabantur magistri ; quo fit ut veram illam et absolutam\neloquentiam nemo consequatur, quod alia intellegendi alia\ndicendi disciplina est et ab aliis rerum ab aliis verborum\ndoctrina quaeritur.\n \n ",
        "17":"\n \n itaque M. Antonius, cui vel primas\neloquentiae patrum nostrorum tribuebat aetas, vir natura\nperacutus et prudens , in eo libro quem unum reliquit\ndisertos ait se vidisse multos, eloquentem omnino neminem.\nInsidebat videlicet in eius mente species eloquentiae, quam\ncernebat animo, re ipsa non videbat. Vir autem acerrimo\ningenio—sic enim fuit—multa et in se et in aliis desiderans\nneminem plane qui recte appellari eloquens posset videbat;\nquod si ille nec se nec L. Crassum eloquentem putavit,\n \n ",
        "18":"\n habuit profecto comprehensam animo quandam formam\neloquentiae, cui quoniam nihil deerat, eos quibus aliquid\naut plura deerant in eam formam non poterat includere.\nInvestigemus hunc igitur, Brute, si possumus, quem numquam\nvidit Antonius aut qui omnino nullus umquam fuit;\nquem si imitari atque exprimere non possumus, quod idem\nille vix deo concessum esse dicebat, at qualis esse debeat\npoterimus fortasse dicere. \n \n \n ",
        "19":"\n \n tria sunt omnino genera dicendi, quibus in singulis\nquidam floruerunt, peraeque autem, id quod volumus,\nperpauci in omnibus. Nam et grandiloqui, ut ita dicam,\nfuerunt cum ampla et sententiarum gravitate et maiestate\nverborum, vehementes varii, copiosi graves, ad permovendos\net convertendos animos instructi et parati—quod ipsum \nalii aspera tristi horrida oratione neque perfecta atque conclusa\n consequebantur, \n alii levi et structa et terminata—, et\ncontra tenues acuti, omnia docentes et dilucidiora, non\nampliora facientes, subtili quadam et pressa oratione limati ;\nin eodemque genere alii callidi,\n sed impoliti et consulto \nrudium similes et imperitorum, alii in eadem ieiunitate\nconcinniores, id est faceti, florentes etiam et leviter ornati.\n \n ",
        "20":"\n \n est autem quidam interiectus inter hos medius et quasi\ntemperatus nec acumine posteriorum nec fulmine utens\nsuperiorum, vicinus amborum, in neutro excellens, utriusque\nparticeps vel utriusque, si verum quaerimus, potius expers;\nisque uno tenore, ut aiunt, in dicendo fluit nihil adferens\npraeter facilitatem et aequabilitatem aut addit aliquos ut in\ncorona toros omnemque orationem ornamentis modicis\nverborum sententiarumque distinguit.\n \n ",
        "21":"\n \n horum singulorum \ngenerum quicumque vim in singulis consecuti sunt , magnum\nin oratoribus nomen habuerunt. Sed quaerendum est\nsatisne id quod volumus effecerint.\n \n \n \n videmus enim fuisse quosdam qui idem ornate et\ngraviter, idem versute et subtiliter dicerent. Atque utinam\n\n \n\nin Latinis talis oratoris simulacrum reperire possemus!\n esset egregium non quaerere externa, domesticis esse contentos.\n \n ",
        "22":"\n \n sed ego idem, qui in illo sermone nostro qui est\nexpositus in Bruto multum tribuerim Latinis, vel ut hortarer\nalios vel quod amarem meos, recordor longe omnibus\nunum me \n anteferre Demosthenem, quem velim accommodare\nad eam quam sentiam eloquentiam, non ad eam quam\nin aliquo ipse cognoverim. Hoc nec gravior exstitit quisquam\nnec callidior nec temperatior. Itaque nobis monendi\nsunt ei quorum sermo imperitus increbruit, qui aut dici\nse desiderant Atticos aut ipsi Attice volunt dicere, ut\nmirentur hunc maxime, quo ne Athenas quidem ipsas\nmagis credo fuisse Atticas; quid enim sit Atticum discant\neloquentiamque ipsius viribus, non imbecillitate sua metiantur.\n \n ",
        "23":"\n \n nunc enim tantum quisque laudat quantum se posse\nsperat imitari. Sed tamen eos studio optimo iudicio minus\nfirmo praeditos docere quae sit propria laus Atticorum non\nalienum puto.\n \n \n \n semper oratorum eloquentiae moderatrix fuit auditorum\nprudentia. Omnes enim qui probari volunt voluntatem\neorum qui audiunt intuentur ad eamque et ad eorum arbitrium\net nutum totos se fingunt et accommodant.\n \n ",
        "24":"\n \n itaque \nCaria et Phrygia et Mysia, quod minime politae minimeque\nelegantes sunt, asciverunt aptum suis auribus opimum\nquoddam et tamquam adipatae dictionis genus, quod eorum\nvicini non ita lato interiecto mari Rhodii numquam probaverunt\n Graecia autem multo minus \n , Athenienses vero\n\n \n\nfunditus repudiaverunt; quorum semper fuit prudens sincerumque\niudicium, nihil ut possent nisi incorruptum audire\net elegans. Eorum religioni cum serviret orator, nullum\nverbum insolens, nullum odiosum ponere audebat.\n \n ",
        "25":"\n \n itaque \nhic, quem praestitisse diximus ceteris, in illa pro Ctesiphonte\noratione longe optima summissius a primo, deinde,\ndum de legibus disputat, pressius, post sensim incendens\niudices, ut vidit ardentis, in reliquis exsultavit audacius. Ac\ntamen in hoc ipso diligenter examinante verborum omnium\npondera reprehendit Aeschines quaedam et exagitat inludensque\ndura odiosa intolerabilia esse dicit; quin etiam\nquaerit ab ipso, cum quidem eum beluam appellat , utrum\nilla verba an portenta sint; ut Aeschini ne Demosthenes\nquidem videatur Attice dicere.\n \n ",
        "26":"\n \n facile est enim verbum\naliquod ardens, ut ita dicam, notare idque restinctis iam\nanimorum incendiis inridere. Itaque se purgans iocatur\nDemosthenes: negat in eo positas esse fortunas Graeciae,\nhocine an illo verbo usus sit , hucine an illuc manum\nporrexerit . Quonam igitur modo audiretur Mysus aut\nPhryx Athenis, cum etiam Demosthenes exagitetur ut putidus? cum \nvero inclinata ululantique voce more Asiatico\ncanere coepisset, quis eum ferret aut potius quis non iuberet\nauferri?\n \n \n \n \n ",
        "27":"\n \n ad Atticorum igitur auris teretes et religiosas qui se\naccommodant, ei sunt existimandi Attice dicere. Quorum\ngenera plura sunt; hi unum modo quale sit suspicantur.\nPutant enim qui horride inculteque dicat, modo id eleganter\nenucleateque faciat, eum solum Attice dicere. Errant,\nquod solum; quod Attice, non falluntur.\n \n ",
        "28":"\n \n istorum enim\n\n \n\niudicio, si solum illud est Atticum, ne Pericles quidem dixit\nAttice, cui primae sine controversia deferebantur; qui si\ntenui genere uteretur, numquam ab Aristophane poeta\nfulgere tonare permiscere Graeciam dictus esset. Dicat\nigitur Attice venustissimus ille scriptor ac politissimus\nLysias—quis enim id possit negare?—, dum intellegamus\nhoc esse Atticum in Lysia, non quod tenuis sit atque\ninornatus, sed quod non \n nihil habeat insolens aut ineptum;\nornate vero et graviter et copiose dicere aut Atticorum sit\naut ne sit Aeschines neve Demosthenes Atticus.\n \n ",
        "29":"\n \n ecce \nautem aliqui se Thucydidios esse profitentur: novum\nquoddam imperitorum et inauditum genus. Nam qui\nLysiam sequuntur, causidicum quendam sequuntur non\nilium quidem amplum atque grandem, subtilem et elegantem\ntamen et qui in forensibus causis possit praeclare consistere.\nThucydides autem res gestas et bella narrat et proelia,\ngraviter sane et probe, sed nihil ab eo transferri potest ad\nforensem usum et publicum. Ipsae illae contiones ita\nmultas habent obscuras abditasque sententias vix ut intellegantur;\nquod est in oratione civili vitium vel maximum.\n \n ",
        "30":"\n \n quae est autem in hominibus tanta perversitas, ut inventis\nfrugibus glande vescantur? an victus hominum Atheniensium\nbeneficio excoli potuit, oratio non potuit? quis porro\numquam Graecorum rhetorum a Thucydide quicquam duxit?\n' at laudatus est ab omnibus.' fateor ; sed ita ut rerum\nexplicator prudens severus gravis; non ut in iudiciis versaret\ncausas, sed ut in historiis bella narraret; itaque numquam\nest numeratus orator,\n \n ",
        "31":"\n nec vero, si historiam non scripsisset,\nnomen eius exstaret, cum praesertim fuisset honoratus et\nnobilis. Huius tamen nemo neque verborum neque sententiarum\ngravitatem imitatur, sed cum mutila quaedam et\nhiantia locuti sunt, quae vel sine magistro facere potuerunt,\n\n \n\ngermanos se putant esse Thucydidas. Nactus sum etiam qui\nXenophontis similem esse se cuperet, cuius sermo est ille\nquidem melle dulcior, sed a forensi strepitu remotissimus.\n \n \n ",
        "32":"\n \n referamus nos igitur ad eum quem volumus incohandum\net ea demum eloquentia informandum quam in nullo cognovit Antonius.\n \n magnum opus omnino et arduum, Brute,\nconamur; sed nihil difficile amanti puto. Amo autem et\nsemper amavi ingenium studia mores tuos. Incendor porro\ncotidie magis non desiderio solum, quo quidem conficior,\ncongressus nostros, consuetudinem victus, doctissimos sermones\nrequirens tuos, sed etiam incredibili fama virtutum\nadmirabilium , quae specie dispares prudentia coniunguntur.\n \n ",
        "33":"\n \n quid enim tam distans quam a severitate comitas? quis \ntamen umquam te aut sanctior est habitus aut dulcior?\n quid tam difficile quam in plurimorum controversiis diiudicandis\nab omnibus diligi? consequeris tamen ut eos ipsos\nquos contra statuas aequos placatosque dimittas. Itaque\nefficis ut, cum gratiae causa nihil facias, omnia tamen sint\ngrata quae facis. Ergo omnibus ex \n terris una Gallia communi\nnon ardet incendio; in qua frueris ipset te , cum in Italiae\nluce cognosceris versarisque in optimorum civium vel flore\nvel robore. Iam quantum illud est, quod in maximis occupationibus\nnumquam intermittis studia doctrinae, semper\naut ipse scribis aliquid aut me vocas ad scribendum!\n \n ",
        "34":"\n \n itaque hoc sum adgressus statim Catone absoluto—quem\nipsum numquam attigissem tempora timens inimica virtuti,\nnisi tibi hortanti et illius memoriam mihi caram excitanti\nnon parere nefas esse duxissem—, sed testificor me a te roga-\n\n \n\ntum et recusantem haec scribere esse ausum. Volo enim\nmihi tecum commune esse crimen, ut, si sustinere tantam\nquaestionem non potuero, iniusti oneris impositi tua culpa\nsit, mea recepti; in quo tamen iudici nostri errorem laus\ntibi dati muneris compensabit.\n \n \n \n \n ",
        "35":"\n \n sed in omni re difficillimum est formam, qui \n xarakth\\r \nGraece dicitur, exponere optimi, quod aliud aliis videtur\noptimum. Ennio delector, ait quispiam, quod non discedit\na communi more verborum; Pacuvio, inquit alius: omnes\napud hunc ornati elaboratique sunt versus, multo apud\nalterum neglegentius; fac alium Accio; varia enim sunt\niudicia, ut in Graecis, nec facilis explicatio quae forma\nmaxime excellat. In picturis alios horrida inculta, abdita\net opaca, contra alios nitida laeta conlustrata delectant .\nQuid est quo praescriptum aliquod aut formulam exprimas,\ncum in suo quidque genere praestet et genera plum sint?\n hac ego religione non sum ab hoc conatu repulsus existimavique\nin omnibus rebus esse aliquid optimum, etiam si\nlateret, idque ab eo posse qui eius rei gnarus esset iudicari.\n \n \n ",
        "36":"\n \n sed quoniam plura sunt orationum genera eaque diversa\nneque in unam formam cadunt omnia, laudationum scriptionum \net historiarum et talium suasionum, qualem Isocrates\nfecit Panegyricum multique alii qui sunt nominati sophistae,\nreliquarumque scriptionum \n rerum \n formam, quae absunt\na forensi contentione eiusque totius generis quod Graece\n e)pideiktiko\\n nominatur, quia quasi ad inspiciendum delectationis\ncausa comparatum est, non complectar hoc tempore;\nnon quo neglegenda sit; est enim illa quasi nutrix eius\n\n \n\noratoris quem informare volumus et de quo molimur aliquid\nexquisitius dicere.\n \n ab hac et verborum copia alitur et\neorum constructio et numerus liberiore quadam fruitur\nlicentia.\n \n ",
        "37":"\n \n datur etiam venia concinnitati sententiarum et\narguti certique et circumscripti verborum ambitus conceduntur,\nde industriaque non ex insidiis sed aperte ac palam\nelaboratur, ut verba verbis quasi demensa et paria respondeant, ut crebro conferantur pugnantia comparenturque \ncontraria et ut pariter extrema terminentur eundemque\nreferant in cadendo sonum; quae in veritate causarum et\nrarius multo facimus et certe occultius. In Panathenaico\nautem Isocrates ea se \n studiose consectatum fatetur; non\nenim ad iudiciorum certamen, sed ad \n voluptatem aurium\nscripserat.\n \n ",
        "38":"\n \n haec tractasse Thrasymachum Calchedonium\nprimum et Leontinum ferunt Gorgiam, Theodorum inde\nByzantium multosque alios, quos logodaida/lous appellat in\nPhaedro Socrates; quorum satis arguta multa, sed ut modo\nprimumque nascentia minuta et versiculorum similia quaedam nimiumque depicta. Quo magis sunt Herodotus\nThucydidesque mirabiles; quorum aetas cum in eorum\ntempora quos nominavi incidisset, longissime tamen ipsi\na talibus deliciis vel potius ineptiis afuerunt. Alter enim\nsine ullis salebris quasi sedatus amnis fluit, alter incitatior\nfertur et de bellicis rebus canit etiam quodam modo bellicum;\nprimisque ab his, ut ait Theophrastus, historia commota\nest, ut auderet uberius quam superiores et ornatius\ndicere.\n \n \n ",
        "39":"\n \n horum aetati successit Isocrates, qui praeter\nceteros eiusdem generis laudatur semper a nobis, non numquam,\nBrute, leniter et erudite repugnante te; sed concedas \nmihi fortasse, si quid in eo laudem cognoveris. Nam cum\n\n \n\nconcisus ei Thrasymachus minutis numeris videretur et\nGorgias, qui tamen primi traduntur arte quadam verba\niunxisse , Theodorus autem praefractior nec satis, ut ita\ndicam, rotundus, primus instituit dilatare verbis et mollioribus\nnumeris explere sententias; in quo cum doceret eos\nqui partim in dicendo partim in scribendo principes exstiterunt,\ndomus eius officina habita eloquentiae est.\n \n ",
        "40":"\n \n itaque \nut ego, cum a nostro Catone laudabar, vel reprehendi me\na ceteris facile patiebar, sic Isocrates videtur testimonio \nPlatonis aliorum iudicia debere contemnere. Est enim, ut\nscis, quasi in extrema pagina Phaedri his ipsis verbis\nloquens Socrates: Adulescens etiam nunc, o Phaedre,\nIsocrates est, sed quid de illo augurer libet dicere. Quid\ntandem? inquit ille. Maiore mihi ingenio videtur esse\nquam ut cum orationibus Lysiae comparetur, praeterea ad\nvirtutem maior indoles; ut minime mirum futurum sit si,\ncum aetate processerit, aut in hoc orationum genere cui\nnunc studet tantum quantum pueris reliquis praestet omnibus\nqui umquam orationes attigerunt aut, si contentus his\nnon fuerit, divino aliquo animi motu maiora concupiscat;\ninest enim natura philosophia in huius viri mente quaedam.\n \n ",
        "41":"\n \n haec de adulescente Socrates auguratur . At ea de seniore\nscribit Plato et scribit aequalis et quidem exagitator omnium\nrhetorum hunc miratur unum; me autem qui Isocratem\nnon diligunt una cum Socrate et cum Platone errare patiantur. Dulce igitur orationis genus et solutum et fluens ,\nsententiis argutum, verbis sonans est in illo epidictico\ngenere quod diximus proprium sophistarum, pompae quam\npugnae aptius, gymnasiis et palaestrae dicatum, spretum et\npulsum foro. Sed quod educata huius nutrimentis elo-\n\n \n\nquentia est \n ipsa se postea colorat et roborat, non alienum\nfuit de oratoris quasi incunabulis dicere. Verum haec\nludorum atque pompae; nos autem iam in aciem dimicationemque veniamus.\n \n \n \n \n ",
        "42":"\n \n quoniam tria videnda sunt oratori: quid dicat et quo\nquidque loco et quo modo, dicendum omnino est quid sit\noptimum in singulis, sed aliquanto secus atque in tradenda\narte dici solet. Nulla praecepta ponemus, neque enim id\nsuscepimus, sed excellentis eloquentiae speciem et formam\nadumbrabimus; nec quibus rebus ea paretur exponemus,\nsed qualis nobis esse videatur.\n \n ",
        "43":"\n \n ac duo breviter prima;\nsunt enim non tam insignia ad maximam laudem quam\nnecessaria et tamen cum multis paene communia.\n \n \n nam et invenire et iudicare quid dicas magna illa quidem\nsunt et tamquam animi instar in corpore, sed propria magis\nprudentiae quam eloquentiae: qua tamen in causa est\nvacua prudentia ? noverit igitur hic quidem orator, quem\nsummum esse volumus, argumentorum et rationum locos.\n \n ",
        "44":"\n \n nam quoniam , quicquid est quod in controversia aut in\ncontentione versetur, in eo aut sitne aut quid sit aut quale\nsit quaeritur:—sitne, signis; quid sit, definitionibus; quale\nsit, recti pravique partibus; quibus ut uti possit orator, non\nille vulgaris sed hic excellens, a propriis personis et temporibus\nsemper, si potest, avocet controversiam; latius enim\nde genere quam de parte disceptare licet, ut quod in\nuniverso sit probatum id in parte sit probari necesse;—\n \n ",
        "45":"\n haec igitur quaestio a propriis personis et temporibus ad\nuniversi generis rationem traducta appellatur qe/sis . In\nhac Aristoteles adulescentis non ad philosophorum morem\n\n \n\ntenuiter disserendi, sed ad copiam rhetorum in utramque\npartem , ut ornatius et uberius dici posset , exercuit; idemque\nlocos—sic enim appellat—quasi argumentorum notas\ntradidit unde omnis in utramque partem traheretur oratio.\n \n \n ",
        "46":"\n \n faciet \n igitur hic noster—non enim declamatorem aliquem\nde ludo aut rabulam de foro, sed doctissimum et perfectissimum\nquaerimus—, ut, quoniam loci certi traduntur, percurrat\nomnis, utatur aptis, generatim dicat; ex quo emanent \netiam qui communes appellantur loci. Nec vero utetur\nimprudenter hac copia, sed omnia expendet et seliget; non\nenim semper nec in omnibus causis ex isdem \n locis eadem \nargumentorum momenta sunt.\n \n ",
        "47":"\n \n iudicium igitur adhibebit\nnec inveniet solum quid dicat sed etiam expendet. Nihil\nenim est feracius ingeniis, eis praesertim quae disciplinis\nexculta sunt. Sed ut segetes fecundae et uberes non solum\nfruges verum herbas etiam effundunt inimicissimas frugibus,\nsic interdum ex illis locis aut levia quaedam aut causis\naliena aut non utilia gignuntur. Quorum ab oratoris iudicio\ndilectus nisi \n magnus adhibebitur,\n \n ",
        "48":"\n quonam modo ille in\nbonis haerebit et habitabit suis aut molliet dura aut occultabit\nquae dilui non poterunt atque omnino opprimet, si\nlicebit, aut abducet animos aut aliud adferet, quod oppositum\nprobabilius sit quam illud quod obstabit?\n \n ",
        "49":"\n \n iam vero\nea quae invenerit qua diligentia conlocabit? quoniam id\nsecundum erat de tribus. Vestibula nimirum honesta\naditusque ad causam faciet inlustris; cumque animos prima\nadgressione occupaverit, tinfirmabit excludetque contraria;\nde firmissimis alia prima ponet alia postrema inculcabitque\nleviora .\n \n \n \n \n \n ",
        "50":"\n \n atque in primis duabus dicendi partibus qualis esset\nsummatim breviterque descripsimus. Sed, ut ante dictum\nest, in his partibus, etsi graves atque magnae sunt, minus et\nartis est et laboris; cum autem et quid et quo loco dicat\ninvenerit, illud est longe maximum, videre quonam modo;\nscitum est enim, quod Carneades noster dicere solebat,\nClitomachum eadem dicere, Charmadam autem eodem\netiam modo dicere. Quod si in philosophia tantum interest\nquem ad modum dicas, ubi res spectatur, non verba\npenduntur, quid tandem in causis existimandum est quibus\ntotis moderatur oratio?\n \n ",
        "51":"\n \n quod quidem ego, Brute, ex tuis\nlitteris sentiebam, non te id sciscitari , qualem ego in \n inveniendo\net in conlocando summum esse oratorem vellem,\nsed id mihi quaerere videbare, quod genus ipsius orationis\noptimum iudicarem: rem difficilem, di immortales, atque\nomnium difficillimam. Nam cum est oratio mollis et tenera\net ita flexibilis ut sequatur quocumque torqueas, tum et\nnaturae variae et voluntates multum inter se distantia effecerunt genera dicendi:\n \n ",
        "52":"\n flumen aliis verborum volubilitasque\ncordi est, qui ponunt in orationis celeritate eloquentiam;\ndistincta alios et interpuncta intervalla, morae respirationesque\ndelectant: quid potest esse tam diversum? tamen\nest in utroque aliquid excellens. Elaborant alii in \n lenitate\net aequabilitate et puro quasi quodam et candido genere\ndicendi; ecce aliqui duritatem et severitatem quandam in \n \nverbis et orationis quasi maestitiam sequuntur; quodque\npaulo ante divisimus, ut alii graves alii tenues alii temperati\nvellent videri, quot orationum genera esse diximus totidem\noratorum reperiuntur.\n \n \n \n \n ",
        "53":"\n \n et quoniam coepi iam cumulatius hoc munus augere\nquam a te postulatum est—tibi enim tantum de orationis\n\n \n\ngenere quaerenti respondi etiam breviter de inveniendo et\nconlocando—, ne nunc quidem solum de orationis modo\ndicam sed etiam de actionis: ita praetermissa pars nulla\nerit, quando quidem de memoria nihil est hoc loco dicen-\ndum, quae communis est multarum artium.\n \n ",
        "54":"\n \n quo modo\nautem dicatur, id est in duobus, in agendo et in eloquendo.\nEst enim actio quasi corporis quaedam eloquentia, cum \nconstet e voce atque motu. Vocis mutationes totidem sunt\nquot animorum, qui maxime voce commoventur. Itaque\nille perfectus, quem iam dudum nostra indicat oratio,\nutcumque se adfectum videri et animum audientis moveri\nvolet, ita certum vocis admovebit sonum; de quo plura\ndicerem, si hoc praecipiendi tempus esset aut si tu hoc\nquaereres. Dicerem etiam de gestu, cum quo iunctus est\nvultus; quibus omnibus dici vix potest quantum intersit\nquem ad modum utatur orator.\n \n ",
        "55":"\n \n nam et infantes actionis\ndignitate eloquentiae saepe fructum tulerunt et diserti deformitate\nagendi multi infantes putati sunt; ut iam non\nsine causa Demosthenes tribuerit et primas et secundas et\ntertias actioni; si enim eloquentia nulla sine hac, haec\nautem sine eloquentia tanta est, certe plurimum in dicendo\npotest. Volet igitur ille qui eloquentiae principatum petet\net contenta voce atrociter dicere et summissa leniter et\ninclinata videri gravis et inflexa miserabilis;\n \n ",
        "56":"\n mira est enim\nquaedam natura vocis, cuius quidem e tribus omnino sonis,\ninflexo acuto gravi, tanta sit et tam suavis varietas perfecta\nin cantibus.\n \n est autem etiam in dicendo quidam cantus\nobscurior, non hic e Phrygia et Caria rhetorum epilogus\npaene canticum, sed ille quem significat Demosthenes et\nAeschines, cum alter alteri obicit vocis flexiones; dicit \n\n \n\nplorare etiam Demosthenes istum quem saepe dicat voce\ndulci et clara fuisse.\n \n ",
        "57":"\n \n in quo illud etiam notandum mihi\nvidetur ad studium persequendae suavitatis in vocibus: ipsa\nenim natura, quasi modularetur hominum orationem, in\nomni verbo posuit acutam vocem nec una plus nec a postrema\nsyllaba citra tertiam; quo magis naturam ducem ad\naurium voluptatem sequatur industria.\n \n ",
        "58":"\n \n ac vocis quidem\nbonitas optanda est; non est enim in nobis, sed tractatio\natque usus in nobis. Ergo ille princeps variabit et mutabit:\nomnis sonorum tum intendens tum remittens persequetur\ngradus. Idemque motu sic utetur, nihil ut supersit. In\ngestu status erectus et celsus; rarus incessus nec ita longus;\nexcursio moderata eaque rara; nulla mollitia cervicum,\nnullae argutiae digitorum, non ad numerum articulus cadens;\ntrunco magis toto se ipse moderans et virili laterum\nflexione , bracchii proiectione in contentionibus, contractione\nin remissis.\n \n ",
        "59":"\n \n vultus vero, qui secundum vocem plurimum\npotest, quantam adferet tum dignitatem tum venustatem! in \nquo cum effeceris ne quid ineptum sit aut vultuosum , tum\noculorum est quaedam magna moderatio. Nam ut imago\nest animi vultus, sic indices oculi; quorum et hilaritatis\net vicissim tristitiae modum res ipsae de quibus agetur\ntemperabunt.\n \n \n \n \n ",
        "60":"\n \n sed iam illius perfecti oratoris et summae eloquentiae\nspecies exprimenda est. Quem hoc uno excellere id est\noratione \n , cetera in eo latere indicat nomen ipsum; non\nenim inventor aut compositor aut actor qui \n haec complexus\nest omnia, sed et Graece ab eloquendo r(h/twr et\nLatine eloquens dictus est; ceterarum enim rerum quae\n\n \n\nsunt in oratore partem aliquam sibi quisque vindicat,\ndicendi autem, id est eloquendi, maxima vis soli huic conceditur.\n \n \n ",
        "61":"\n \n quamquam enim et philosophi quidam ornate locuti\nsunt—si quidem et Theophrastus a divinitate loquendi\nnomen invenit et Aristoteles Isocratem ipsum lacessivit et\nXenophontis voce Musas quasi locutas ferunt et longe\nomnium quicumque scripserunt aut locuti sunt exstitit et\nsuavitate et gravitate princeps Plato—, tamen horum oratio\nneque nervos neque aculeos oratorios ac forensis habet.\n \n ",
        "62":"\n \n loquuntur cum doctis, quorum sedare animos malunt quam\nincitare, et de rebus placatis ac minime turbulentis docendi\ncausa non capiendi loquuntur , ut in eo ipso, quod delectationem\naliquam dicendo aucupentur, plus non nullis quam\nnecesse sit facere videantur. Ergo ab hoc genere non\ndifficile est hanc eloquentiam, de qua nunc agitur, secernere.\n \n ",
        "63":"\n \n mollis est enim oratio philosophorum et umbratilis\nnec sententiis nec verbis instructa popularibus nec vincta\nnumeris, sed soluta liberius; nihil iratum habet, nihil invidum,\nnihil atrox, nihil miserabile , nihil astutum; casta,\nverecunda, virgo incorrupta quodam modo. Itaque sermo\npotius quam oratio dicitur. Quamquam enim omnis locutio\noratio est, tamen unius oratoris locutio hoc proprio signata\nnomine est.\n \n \n ",
        "64":"\n \n sophistarum , de quibus supra dixi, magis distinguenda\nsimilitudo videtur, qui omnes eosdem volunt flores quos\nadhibet orator in causis persequi. Sed hoc differunt quod,\ncum sit his propositum non perturbare animos, sed placare\npotius nec tam persuadere quam delectare, et apertius id\n\n \n\nfaciunt quam nos et crebrius, concinnas magis sententias\nexquirunt quam probabilis, a re saepe discedunt, intexunt\nfabulas, verba altius transferunt eaque ita disponunt ut\npictores varietatem colorum, paria paribus referunt, adversa\ncontrariis, saepissimeque similiter extrema definiunt .\n \n \n ",
        "65":"\n \n huic \ngeneri historia finitima est, in qua et narratur ornate et\nregio saepe aut pugna describitur; interponuntur etiam\ncontiones et hortationes, sed in his tracta quaedam et fluens\nexpetitur, non haec contorta et acris oratio.\n \n \n ab his non multo secus quam a poetis haec eloquentia\nquam quaerimus sevocanda est. Nam etiam poetae quaestionem attulerunt,\nquidnam esset illud quo ipsi differrent\nab oratoribus: numero maxime videbantur antea et versu,\nnunc apud oratores iam ipse numerus increbruit.\n \n ",
        "66":"\n \n quicquid \nest enim quod sub aurium mensuram aliquam cadit , etiam\nsi abest a versu—nam id quidem orationis est vitium—numerus\nvocatur, qui Graece r(uqmo\\s dicitur. Itaque video\nvisum esse non nullis Platonis et Democriti locutionem, etsi\nabsit a versu, tamen quod incitatius feratur et clarissimis\nverborum luminibus utatur, potius poema putandum quam\ncomicorum poetarum; apud quos, nisi quod versiculi sunt,\nnihil est aliud cotidiani dissimile sermonis. Nec tamen id\nest poetae maximum, etsi est eo laudabilior quod virtutes\noratoris persequitur, cum versu sit astrictior.\n \n ",
        "67":"\n \n ego autem,\netiam si quorundam grandis et ornata vox est poetarum,\ntamen in ea cum licentiam statuo maiorem esse quam in\nnobis faciendorum iungendorumque verborum, tum etiam\nnon nulli eorum voluntati vocibus magis quam rebus inserviunt ;\nnec vero, si quid est unum inter eos simile—id\nautem est iudicium electioque verborum—, propterea cete-\n\n \n\nrarum rerum dissimilitudo intellegi non potest; sed id nec\ndubium est et, si quid habet quaestionis, hoc tamen ipsum\nad id quod propositum est non est necessarium. Seiunctus\nigitur orator a philosophorum eloquentia, a sophistarum,\nab historicorum, a poetarum explicandus est nobis qualis\nfuturus sit.\n \n \n \n \n ",
        "68":"\n \n erit igitur eloquens—hunc enim auctore Antonio quaerimus—is\nqui in foro causisque civilibus ita dicet, ut probet,\nut delectet, ut flectat. Probare necessitatis est, delectare\nsuavitatis, flectere victoriae: nam id unum ex omnibus\nad obtinendas causas potest plurimum. Sed quot officia\noratoris , tot sunt genera dicendi: subtile in probando,\nmodicum in delectando, vehemens in flectendo; in quo\nuno vis omnis oratoris est.\n \n ",
        "69":"\n \n magni igitur iudici, summae\netiam facultatis esse debebit moderator ille et quasi temperator\nhuius tripertitae varietatis; nam et iudicabit quid\ncuique opus sit et poterit quocumque modo postulabit\ncausa dicere. Sed est eloquentiae sicut reliquarum rerum\nfundamentum sapientia. Vt enim in vita sic in oratione\nnihil est difficilius quam quid deceat videre. Pre/pon appellant\nhoc Graeci, nos dicamus sane decorum; de quo\npraeclare et multa praecipiuntur et res est cognitione dignissima;\nhuius ignoratione non modo in vita sed saepissime\net in poematis et in oratione peccatur.\n \n ",
        "70":"\n \n est autem quid\ndeceat oratori videndum non in sententiis solum sed etiam\nin verbis. Non enim omnis fortuna, non omnis honos,\nnon omnis auctoritas, non omnis aetas nec vero locus\naut tempus aut auditor omnis eodem aut verborum genere\ntractandus est aut sententiarum semperque in omni parte\norationis ut vitae quid deceat est considerandum; quod\net in re de qua agitur positum est et in personis eteorum\n\n \n\nqui dicunt et eorum qui audiunt.\n \n ",
        "71":"\n \n itaque hunc locum longe\net late patentem philosophi solent in officiis tractare—non\ncum de recto ipso disputant, nam id quidem unum est—,\ngrammatici in poetis, eloquentes in omni et genere et parte\ncausarum. Quam enim indecorum est, de stillicidiis cum\napud unum iudicem dicas, amplissimis verbis et locis uti\ncommunibus, de maiestate populi Romani summisse et subtiliter !\n \n hic genere toto, at persona alii peccant aut sua aut\niudicum aut etiam adversariorum, nec re solum sed saepe\nverbo; etsi sine re nulla vis verbi est, tamen eadem res\nsaepe aut probatur aut reicitur alio atque alio elata verbo.\n \n ",
        "72":"\n \n in omnibusque rebus videndum est quatenus; etsi enim\nsuus cuique modus est, tamen magis offendit nimium quam\nparum; in quo Apelles pictores quoque eos peccare dicebat\nqui non sentirent quid esset satis. Magnus est locus hic,\nBrute, quod te non fugit, et magnum volumen aliud\ndesiderat; sed ad id quod agitur illud satis Cum hoc\ndecere—quod semper usurpamus in omnibus dictis et factis,\nminimis et maximis—cum hoc, inquam , decere dicimus ,\nillud non decere, et id usquequaque quantum sit appareat\nin alioque ponatur aliudque totum sit, utrum decere an\noportere dicas;—oportere enim perfectionem declarat offici,\n \n ",
        "73":"\n quo et semper utendum est et omnibus, decere quasi aptum\nesse consentaneumque tempori et personae; quod cum in\nfactis saepissime tum in dictis valet, in vultu denique et\ngestu et incessu, contraque item dedecere; quod si poeta\nfugit ut maximum vitium, qui peccat etiam, cum probi \norationem adfingit improbo stultove sapientis; si denique\npictor ille vidit, cum in \n immolanda Iphigenia tristis Calchas\nesset, tristior Vlixes, maereret Menelaus, obvolvendum ca-\n\n \n\nput Agamemnonis esse, quoniam summum ilium luctum\npenicillo non posset imitari; si denique histrio quid deceat\nquaerit, quid faciendum oratori putemus?—sed cum hoc\ntantum sit, quid in causis earumque quasi membris faciat\norator viderit: illud quidem perspicuum est, non modo\npartis orationis sed etiam causas totas alias alia forma\ndicendi esse tractandas.\n \n \n \n \n ",
        "74":"\n \n sequitur ut cuiusque generis nota quaeratur et formula:\nmagnum opus et arduum, ut saepe iam diximus; sed\ningredientibus considerandum fuit quid ageremus, nunc\nquidem iam quocumque feremur danda nimirum vela sunt.\nAc primum informandus est ille nobis quem solum quidem\nvocant Atticum.\n \n ",
        "75":"\n \n summissus est et humilis, consuetudinem\nimitans, ab indisertis re plus quam opinione differens. Itaque\neum qui audiunt, quamvis ipsi infantes sint, tamen illo\nmodo confidunt se posse dicere. Nam orationis subtilitas\nimitabilis illa quidem videtur esse existimanti, sed nihil est\nexperienti minus. Etsi enim non plurimi sanguinis est,\nhabeat tamen sucum aliquem oportet, ut, etiam si illis\nmaximis viribus careat, sit, ut ita dicam, integra valetudine.\n \n ",
        "76":"\n \n primum igitur eum tamquam e vinculis numerorum eximamus. Sunt enim quidam, ut scis, oratorii numeri, de quibus\nmox agemus, observandi ratione quadam, sed alio in genere\norationis, in hoc omnino relinquendi. Solutum quiddam\nsit nec vagum tamen, ut ingredi libere, non ut licenter\nvideatur errare. Verba etiam verbis quasi coagmentare\nneglegat. Habet enim ille tamquam hiatus et concursus \nvocalium molle quiddam et quod indicet non ingratam\nneglegentiam de re hominis magis quam de verbis laborantis.\n \n ",
        "77":"\n \n sed erit videndum de reliquis, cum haec duo ei\nliberiora fuerint, circuitus conglutinatioque verborum. Illa\nenim ipsa contracta et minuta non neglegenter tractanda\n\n \n\nsunt, sed quaedam etiam neglegentia est diligens. Nam ut\nmulieres esse dicuntur non nullae inornatae, quasi id ipsum\ndeceat, sic haec subtilis oratio etiam incompta delectat; fit\nenim quiddam in utroque, quo sit venustius, sed non ut\nappareat. Tum removebitur omnis insignis ornatus quasi\nmargaritarum,\n \n ",
        "78":"\n ne calamistri quidem adhibebuntur; fucati\nvero medicamenta candoris et ruboris omnia repellentur;\nelegantia modo et munditia remanebit. Sermo purus erit\net Latinus, dilucide planeque dicetur, quid deceat circumspicietur;\n unum aberit, quod quartum numerat Theophrastus\nin orationis laudibus: ornatum illud, suave et\nadfluens. Acutae crebraeque sententiae ponentur et nescio\nunde ex abdito erutae; ac—quod in hoc oratore dominabitur—verecundus erit usus oratoriae quasi supellectilis.\n \n ",
        "79":"\n \n supellex est enim quodam modo nostra, quae est in ornamentis,\nalia rerum alia verborum. Ornatus autem verborum \nduplex : unus simplicium alter conlocatorum. Simplex probatur\nin propriis usitatisque verbis, quod aut optime sonat\naut rem maxime explanat ; in alienis aut translatum et\nfactum aliunde ut mutuo, aut factum ab ipso ac novum \naut priscum et inusitatum; sed etiam inusitata ac prisca\nsunt in propriis, nisi quod raro utimur.\n \n ",
        "80":"\n \n conlocata autem\nverba habent ornatum, si aliquid concinnitatis efficiunt,\nquod verbis mutatis non maneat manente sententia; nam\nsententiarum ornamenta quae permanent, etiam si verba\nmutaveris, sunt illa quidem permulta, sed quae emineant\npauciora.\n \n \n ergo ille tenuis orator, modo sit elegans, nec in faciendis\n\n \n\nverbis erit audax et in transferendis verecundus et parcus et\nin priscis in reliquisque ornamentis et verborum et sententiarum\ndemissior; ea \n translatione fortasse crebrior, qua frequentissime\nsermo omnis utitur non modo urbanorum, sed\netiam rusticorum: si quidem est eorum gemmare vitis, sitire \nagros, laetas esse segetes, luxuriosa frumenta.\n \n ",
        "81":"\n \n nihil horum\nparum audacter, sed aut simile est illi unde transferas, aut\nsi res suum nullum habet nomen, docendi causa sumptum,\nnon ludendi videtur. Hoc ornamento liberius paulo quam\nceteris utetur hic summissus, nec tam licenter tamen quam\nsi genere dicendi uteretur amplissimo;\n itaque illud indecorum,\nquod quale sit ex decoro debet intellegi, hic quoque\napparet, cum verbum aliquod altius transfertur idque in\noratione humili ponitur quod idem in alia deceret.\n \n ",
        "82":"\n \n illam \nautem concinnitatem, quae verborum conlocationem inluminat\neis luminibus quae Graeci quasi aliquos gestus orationis\n sxh/mata appellant, quod idem verbum ab eis etiam\nin sententiarum ornamenta transfertur, adhibet hic quidem \nsubtilis, quem nisi quod solum ceteroqui recte quidam\nvocant Atticum, sed paulo parcius; nam sic ut in epularum\napparatu a \n magnificentia recedens non se parcum solum sed\netiam elegantem videri volet, et eliget quibus utatur;\n \n ",
        "83":"\n sunt\nenim pleraque apta huius ipsius oratoris de quo loquor\nparsimoniae. Nam illa de quibus ante dixi huic acuto\nfugienda sunt: paria paribus relata et similiter conclusa\neodemque pacto cadentia et immutatione litterae quasi \nquaesitae venustates, ne elaborata concinnitas et quoddam\naucupium delectationis manifesto deprehensum appareat;\n\n \n\n \n ",
        "84":"\n itemque si quae verborum iterationes contentionem aliquam\net clamorem requirent, erunt ab hac summissione orationis\nalienae; ceteris promiscue poterit uti, continuationem\nverborum modo relaxet et dividat utaturque verbis quam\nusitatissimis, translationibus quam mollissimis; etiam illa\nsententiarum lumina adsumet , quae non erunt vehementer\ninlustria. Non faciet rem publicam loquentem nec ab inferis\nmortuos excitabit nec acervatim multa frequentans una\ncomplexione devinciet. Valentiorum haec laterum sunt nec\nab hoc, quem informamus, aut exspectanda aut postulanda;\nerit enim ut voce sic etiam oratione suppressior.\n \n ",
        "85":"\n \n sed pleraque\nex ills convenient etiam huic tenuitati, quamquam\nisdem ornamentis utetur horridius; talem enim inducimus.\nAccedet actio non tragica nec scaenae, sed modica iactatione\ncorporis, vultu tamen multa conficiens; non hoc quo\ndicuntur os ducere, sed illo quo significant ingenue quo\nsensu quidque pronuntient.\n \n \n \n \n ",
        "86":"\n \n huic generi orationis aspergentur etiam sales, qui in\ndicendo nimium quantum valent; quorum duo genera sunt,\nunum facetiarum, alterum dicacitatis. Vtetur utroque;\nsed altero in narrando aliquid venuste, altero in iaciendo\nmittendoque ridiculo, cuius genera plura sunt; sed nunc\naliud agimus.\n \n ",
        "87":"\n \n illud admonemus tamen ridiculo sic usurum\noratorem ut nec nimis frequenti ne scurrile sit, nec subobsceno\nne mimicum , nec petulanti ne improbum, nec in\ncalamitatem ne inhumanum, nec in facinus ne odii locum\nrisus occupet, neque aut sua persona aut iudicum aut tempore\nalienum. Haec enim ad illud indecorum referuntur.\n \n ",
        "88":"\n \n vitabit etiam quaesita nec ex tempore ficta, sed domo\nadlata, quae plerumque sunt frigida. Parcet et amicitiis et\ndignitatibus, vitabit insanabilis contumelias, tantum modo\n\n \n\nadversarios figet nec eos tamen semper nec omnis nec omni\nmodo. Quibus exceptis sic utetur sale et facetiis, ut ego\nex istis novis Atticis talem cognoverim neminem, cum id\ncerte sit vel maxime Atticum.\n \n ",
        "89":"\n \n hanc ego iudico formam\nsummissi oratoris , sed magni tamen et germani Attici;\nquoniam quicquid est salsum aut salubre in oratione, id\nproprium Atticorum est. E quibus tamen non omnes\nfaceti: Lysias satis et Hyperides, Demades praeter ceteros\nfertur, Demosthenes minus habetur; quo quidem mihi nihil\nvidetur urbanius, sed non tam dicax fuit quam facetus; est\nautem illud acrioris ingeni, hoc maioris artis.\n \n \n ",
        "90":"\n \n vberius est aliud aliquantoque robustius quam hoc\nhumile de quo dictum est, summissius autem quam illud\nde quo iam dicetur amplissimum. Hoc in genere nervorum\nvel minimum, suavitatis autem est vel plurimum. Est\nenim plenius quam hoc enucleatum, quam autem illud\nornatum copiosumque summissius.\n \n \n ",
        "91":"\n \n huic omnia dicendi\nornamenta conveniunt plurimumque est in hac orationis \nforma suavitatis. In qua multi floruerunt apud Graecos,\nsed Phalereus Demetrius meo iudicio praestitit ceteris,\ncuius oratio cum sedate placideque liquitur , tum inlustrant\neam quasi stellae quaedam translata verba atque immutata .\nTranslata dico, ut saepe iam, quae per similitudinem ab alia\nre aut suavitatis aut inopiae causa transferuntur; immutata ,\nin quibus pro verbo proprio subicitur aliud quod idem\nsignificet sumptum ex re aliqua consequenti.\n \n ",
        "92":"\n \n quod quamquam\ntransferendo fit, tamen alio modo transtulit cum dixit \nEnnius arce et urbe orba sum , alio modo \n , si pro patria arcem\n\n \n\ndixisset ; et horridam Africam terribili tremere tumultu\n cum dicit pro Afris immutate Africam \n : hanc u(pallagh/n \nrhetores, quia quasi summutantur verba pro verbis, metwnumi/an \ngrammatici vocant,\n \n ",
        "93":"\n quod nomina transferuntur; Aristoteles\nautem translationi et haec ipsa subiungit et abusionem,\nquam kata/xrhsin vocat, ut cum minutum dicimus\nanimum pro parvo; et abutimur verbis propinquis, si opus est vel\nquod delectat vel quod decet . Iam cum fluxerunt continuo\nplures translationes, alia plane fit oratio; itaque genus hoc\nGraeci appellant a)llhgori/an : nomine recte, genere melius\nille qui ista omnia translationes vocat. Haec frequentat\nPhalereus maxime suntque dulcissima; et quamquam translatio\nest apud eum multa, tamen immutationes nusquam\ncrebriores.\n \n ",
        "94":"\n \n in idem genus orationis—loquor enim de illa\nmodica ac temperata—verborum cadunt lumina omnia,\nmulta etiam sententiarum; latae eruditaeque disputationes\nab eodem explicabuntur et loci communes sine contentione\ndicentur . Quid multa? e philosophorum scholis tales fere\nevadunt; et nisi coram erit comparatus ille fortior, per se\nhic quem dico probabitur.\n \n ",
        "95":"\n \n est enim quoddam etiam\ninsigne et florens orationis pictum et expolitum genus, in\nquo omnes verborum, omnes sententiarum inligantur lepores.\nHoc totum e sophistarum fontibus defluxit in forum, sed\nspretum a subtilibus, repulsum a gravibus in ea de qua\nloquor mediocritate consedit.\n \n \n \n \n ",
        "96":"\n \n tertius est ille amplus copiosus, gravis ornatus, in quo\nprofecto vis maxima est. Hic est enim, cuius ornatum\ndicendi et copiam admiratae gentes eloquentiam in civitatibus plurimum valere\npassae sunt, sed hanc eloquentiam,\nquae cursu magno sonituque ferretur, quam suspicerent\n\n \n\nomnes , quam admirarentur, quam se adsequi posse diffiderent. Huius\neloquentiae est tractare animos, huius omni\nmodo permovere. Haec modo perfringit, modo inrepit in\nsensus; inserit novas opiniones, evellit insitas.\n \n ",
        "97":"\n \n sed multum\ninterest inter hoc dicendi genus et superiora. Qui in illo\nsubtili et acuto elaboravit ut callide arguteque diceret, nec\nquicquam altius cogitavit , hoc uno perfecto magnus orator\nest, et si non maximus; minimeque in lubrico versabitur et,\nsi semel constiterit, numquam cadet. Medius ille autem,\nquem modicum et temperatum voco, si modo suum illud\nsatis instruxerit, non extimescet ancipites dicendi incertosque\ncasus; etiam si quando minus succedet, ut saepe fit,\nmagnum tamen periculum non adibit: alte enim cadere\nnon potest.\n \n ",
        "98":"\n \n at vero hic noster, quem principem ponimus,\ngravis acer ardens, si ad hoc unum est natus aut in hoc\nsolo se exercuit aut huic generi studuit uni nec suam\ncopiam cum illis duobus generibus temperavit, maxime est\ncontemnendus. Ille enim summissus, quod acute et veteratorie\ndicit, sapiens iam , medius suavis, hic autem copiosissimus,\nsi nihil aliud est, vix satis sanus videri solet. Qui\nenim nihil potest tranquille, nihil leniter, nihil partite definite\ndistincte facete dicere, praesertim cum causae partim\ntotae sint eo modo partim aliqua ex parte tractandae si\nis non praeparatis auribus inflammare rem coepit , furere\napud sanos et quasi inter sobrios bacchari vinulentus\nvidetur .\n \n \n ",
        "99":"\n \n tenemus igitur, Brute, quem quaerimus, sed animo;\nnam manu si prehendissem, ne ipse quidem sua tanta eloquentia\nmihi persuasisset ut se dimitterem.\n \n sed inventus\n\n \n\nprofecto est ille eloquens , quem numquam vidit Antonius.\nQuis est igitur is ? complectar brevi, disseram pluribus.\nIs est enim eloquens, qui et humilia subtiliter et alta \ngraviter et mediocria temperate potest dicere. Nemo is,\ninquies, umquam fuit.\n \n ",
        "100":"\n \n ne fuerit . Ego enim quid desiderem,\nnon quid viderim disputo redeoque ad illam Platonis\nde qua dixeram rei formam et speciem, quam etsi non\ncernimus, tamen animo tenere possumus. Non enim eloquentem\nquaero neque quicquam mortale et caducum, sed\nillud ipsum, cuius qui sit compos, sit eloquens; quod nihil\nest aliud nisi eloquentia ipsa, quam nullis nisi mentis oculis\nvidere possumus. Is erit igitur eloquens, ut idem illud\niteremus, qui poterit parva summisse, modica temperate,\nmagna graviter dicere.\n \n ",
        "101":"\n \n tota mihi causa pro Caecina de\nverbis interdicti fuit: res involutas definiendo explicavimus,\nius civile laudavimus, verba ambigua distinximus.\nFuit ornandus in Manilia lege Pompeius: temperata oratione\nornandi copiam persecuti sumus. Ius omne retinendae\nmaiestatis Rabiri causa continebatur: ergo in ea\nomni genere amplificationis exarsimus.\n \n ",
        "102":"\n \n at haec interdum\ntemperanda et varianda sunt. Quod igitur in accusationis\nseptem libris non reperitur genus? quod in Habiti ? quod\nin Corneli? quod in plurimis nostris defensionibus? quae\nexempla selegissem, nisi vel nota esse arbitrarer vel ipsi \npossent legere qui quaererent. Nulla est enim ullo in\ngenere laus oratoris \n cuius in nostris orationibus non sit\naliqua si non perfectio, at conatus tamen atque adumbratio.\n \n ",
        "103":"\n \n non adsequimur; at quid sequi deceat videmus.\n\n \n\nNec enim nunc de nobis, sed de re dicimus; in quo tantum\nabest ut nostra miremur, et usque eo difficiles ac morosi\nsumus, ut nobis non satis faciat ipse Demosthenes; qui\nquamquam unus eminet inter omnis in omni genere dicendi,\ntamen non semper implet auris meas; ita sunt\navidae et capaces et saepe aliquid immensum infinitumque\ndesiderant.\n \n \n ",
        "104":"\n \n sed tamen, quoniam et hunc tu oratorem cum\neius studiosissimo Pammene, cum esses Athenis, totum\ndiligentissime cognovisti nec eum dimittis e manibus et\ntamen nostra etiam lectitas, vides profecto ilium multa\nperficere, nos multa conari, ilium posse, nos velle quocumque\nmodo causa postulet dicere. Nam ille magnus et\nsuccessit ipse magnis et maximos oratores habuit aequalis;\nnos minus . Magnum fecissemus, si quidem potuissemus\nquo contendimus pervenire in ea urbe in qua, ut ait\nAntonius, auditus eloquens nemo erat.\n \n ",
        "105":"\n \n atqui si Antonio\nCrassus eloquens visus non est aut sibi ipse, numquam\nCotta visus esset, numquam Sulpicius, numquam Hortensius;\nnihil enim ample Cotta, nihil leniter Sulpicius, non\nmulta graviter Hortensius; superiores magis ad omne genus\napti, Crassum dico et Antonium. Ieiunas igitur huius\nmultiplicis et aequabiliter in omnia genera fusae orationis\nauris civitatis accepimus, easque nos primi, quicumque\neramus et quantulumcumque dicebamus, ad huius generis\n dicendi \n audiendi incredibilia studia convertimus.\n \n ",
        "106":"\n \n quantis \nilla clamoribus adulescentuli diximus de supplicio parricidarum \n ,\nquae nequaquam satis defervisse post aliquanto\nsentire coepimus: Quid enim tam commune quam spiritus\nvivis, terra mortuis, mare fluctuantibus , litus eiectis? ita \n\n \n\nvivunt, dum possunt, ut ducere animam de caelo non\nqueant; ita moriuntur ut eorum ossa terram non tangant;\nita iactantur fluctibus ut numquam adluantur; ita postremo\neiciuntur ut ne ad saxa quidem mortui conquiescant, et\nquae sequuntur; sunt enim omnia sic ut adulescentis non\ntam re et maturitate quam spe et exspectatione laudati. Ab\nhac etiam indole iam illa matura: vxor generi, noverca\nfilii, filiae paelex.\n \n ",
        "107":"\n \n nec vero hic erat unus ardor in nobis\nut hoc modo omnia diceremus. Ipsa enim illa pro Roscio \n \niuvenilis redundantia multa habet attenuata, quaedam etiam\npaulo hilariora, ut pro Habito, pro Cornelio compluresque\naliae. Nemo enim orator tam multa ne in Graeco quidem\notio scripsit quam multa sunt nostra, eaque hanc ipsam\nhabent quam probo varietatem.\n \n \n ",
        "108":"\n \n an ego Homero, Ennio,\nreliquis poetis et maxime tragicis concederem ut ne omnibus\nlocis eadem contentione uterentur crebroque mutarent,\nnon numquam etiam ad cotidianum genus sermonis accederent:\nipse numquam ab illa acerrima contentione discederem?\n sed quid poetas divino ingenio profero? histriones \neos vidimus quibus nihil posset in suo genere esse\npraestantius, qui non solum in dissimillimis personis satis\nfaciebant, cum tamen in suis versarentur, sed et comoedum\nin tragoediis et tragoedum in comoediis admodum placere\nvidimus: ego non elaborem?\n \n ",
        "109":"\n \n cum dico me, te, Brute,\ndico; nam in me quidem iam pridem effectum est quod\nfuturum fuit; tu autem eodem modo omnis causas ages?\naut aliquod causarum genus repudiabis? aut in isdem\ncausis perpetuum et eundem spiritum sine ulla commutatione\nobtinebis? demosthenes quidem, cuius nuper inter\nimagines tuas ac tuorum, quod eum credo amares, cum ad\nte in Tusculanum venissem, imaginem ex aere vidi, nil\n\n \n\nLysiae subtilitate cedit, nihil argutiis et acumine Hyperidi ,\nnil levitate Aeschini et splendore verborum.\n \n ",
        "110":"\n \n multae sunt\neius totae orationes subtiles, ut contra Leptinem; multae\ntotae graves, ut quaedam Philippicae; multae variae, ut\ncontra Aeschinem falsae legationis, ut contra eundem pro \ncausa Ctesiphontis. Iam illud medium quotiens vult arripit\net a gravissimo discedens eo potissimum delabitur. Clamores\ntamen tum movet et tum in dicendo plurimum\nefficit, cum gravitatis locis utitur.\n \n ",
        "111":"\n \n sed ab hoc parumper\nabeamus, quando quidem de genere, non de homine quaerimus:\nrei potius, id est eloquentiae vim et naturam explicemus. Illud\ntamen quod iam ante diximus meminerimus,\nnihil nos praecipiendi causa esse dicturos atque ita potius\nacturos ut existimatores videamur loqui, non magistri. In\nquo tamen longius saepe progredimur , quod videmus non\nte haec solum esse lecturum, qui ea multo quam nos qui quasi \ndocere videmur habeas notiora, sed hunc librum etiam si\nminus nostra commendatione, tuo tamen nomine divulgari\nnecesse est.\n \n \n \n \n ",
        "112":"\n \n esse igitur perfecte eloquentis puto non eam tantum \nfacultatem habere quae sit eius propria, fuse lateque dicendi,\nsed etiam vicinam eius ac finitimam dialecticorum\nscientiam adsumere. Quamquam aliud videtur oratio esse\naliud disputatio, nec idem loqui esse quod dicere, ac tamen\nutrumque in disserendo est: disputandi ratio et loquendi\ndialecticorum sit , oratorum autem dicendi et ornandi. Zeno\nquidem ille, a quo disciplina Stoicorum est, manu demonstrare\nsolebat quid inter has artis interesset; nam cum\n\n \n\ncompresserat digitos pugnumque fecerat, dialecticam aiebat\neius modi esse; cum autem deduxerat et manum dilataverat;\npalmae illius similem eloquentiam esse dicebat.\n \n ",
        "113":"\n \n atque \netiam ante hunc Aristoteles principio artis rhetorical dicit\nillam artem quasi ex altera parte respondere dialecticae, ut\nhoc videlicet differant inter se quod haec ratio dicendi\nlatior sit, illa loquendi contractior. Volo igitur huic summo\nomnem quae ad dicendum trahi possit loquendi rationem\nesse notam; quae quidem res, quod te his artibus eruditum\nminime fallit, duplicem habuit docendi viam. Nam et ipse\nAristoteles tradidit praecepta plurima disserendi et postea\nqui dialectici dicuntur spinosiora multa pepererunt.\n \n ",
        "114":"\n \n ego \n \neum censeo qui eloquentiae laude ducatur non esse earum\nrerum omnino rudem, sed vel illa antiqua vel hac Chrysippi\ndisciplina institutum. Noverit primum vim, naturam,\ngenera verborum et simplicium et copulatorum; deinde\nquot modis quidque dicatur; qua ratione verum falsumne\nsit iudicetur; quid efficiatur e quoque , quid cuique consequens\nsit quidve contrarium; cumque ambigue multa dicantur,\nquo modo quidque eorum dividi explanarique oporteat. Haec\ntenenda sunt oratori—saepe enim occurrunt—,\nsed quia sua sponte squalidiora sunt, adhibendus erit in his\nexplicandis quidam orationis nitor.\n \n \n \n \n ",
        "115":"\n \n et quoniam in omnibus quae ratione docentur et via\nprimum constituendum est quid quidque sit—nisi enim\ninter eos qui disceptant convenit quid sit illud quod ambigitur,\nnec recte disseri umquam nec ad exitum perveniri\npotest —, explicanda est saepe verbis mens nostra de quaque\nre atque involuta rei notitia definiendo aperienda est,\nsi quidem est definitio oratio, quae quid sit id de quo\n\n \n\nagitur ostendit quam brevissime; tum, ut scis, explicato\ngenere cuiusque rei videndum est quae sint eius generis\nsive formae sive partes, ut in eas tribuatur omnis oratio.\n \n ",
        "116":"\n \n erit igitur haec facultas in eo quem volumus esse eloquentem,\nut definire rem possit nec id faciat tam presse et\nanguste quam in illis eruditissimis disputationibus fieri\nsolet, sed cum explanatius tum etiam uberius et ad commune\niudicium popularemque intellegentiam accommodatius;\nidemque etiam, cum res postulabit, genus universum\nin species certas, ut nulla neque praetermittatur neque\nredundet, partietur ac dividet. Quando autem id faciat \naut quo modo, nihil ad hoc tempus, quoniam, ut supra\ndixi, iudicem esse me, non doctorem volo.\n \n ",
        "117":"\n \n nec vero a \ndialecticis modo sit instructus et habeat omnis philosophiae\nnotos ac tractatos locos. Nihil enim de religione, nihil de\nmorte , nihil de pietate, nihil de caritate patriae, nihil de\nbonis rebus aut malis, nihil de virtutibus aut vitiis, nihil\nde officio , nihil de dolore, nihil de voluptate, nihil de perturbationibus\nanimi et erroribus, quae saepe cadunt in\ncausas et ieiunius aguntur , nihil, inquam, sine ea scientia\nquam dixi graviter ample copiose dici et explicari potest.\n \n \n \n \n ",
        "118":"\n \n de materia loquor orationis etiam nunc, non de ipso\ngenere dicendi. Volo enim prius habeat orator rem de\nqua dicat, dignam auribus eruditis, quam cogitet quibus\nverbis quidque dicat aut quo modo \n ; quem etiam, quo\ngrandior sit et quodam modo excelsior, ut de Pericle dixi\nsupra, ne physicorum quidem esse ignarum volo. Omnia \nprofecto, cum se a caelestibus rebus referet ad humanas ,\nexcelsius magnificentiusque et dicet et sentiet.\n \n ",
        "119":"\n \n cum illa \n\n \n\ndivina cognoverit, nolo ignoret ne haec quidem humana.\nIus civile teneat, quo egent causae forenses cotidie. Quid\nest enim turpius quam legitimarum et civilium controversiarum\npatrocinia suscipere, cum sis legum et civilis iuris\nignarus? cognoscat etiam rerum gestarum et memoriae\nveteris ordinem, maxime scilicet nostrae civitatis, sed etiam \nimperiosorum populorum et regum inlustrium; quem laborem\nnobis Attici nostri levavit labor, qui conservatis notatisque\ntemporibus, nihil cum inlustre praetermitteret, annorum\nseptingentorum memoriam uno libro conligavit. Nescire\nautem quid ante quam natus sis accident, id est semper\nesse puerum. Quid enim est aetas hominis, nisi ea memoria \nrerum veterum cum superiorum aetate contexitur?\n commemoratio autem antiquitatis exemplorumque prolatio\nsumma cum delectatione et auctoritatem orationi adfert et\nfidem.\n \n \n ",
        "120":"\n \n sic igitur instructus veniet ad causas, quarum habebit\ngenera primum ipsa cognita. Erit enim ei perspectum\nnihil ambigi posse in quo non aut res controversiam faciat\naut verba: res aut de vero aut de recto aut de nomine,\nverba aut de ambiguo aut de contrario. Nam si quando\naliud in sententia videtur esse aliud in verbis, genus est\nquoddam ambigui quod ex praeterito verbo fieri solet, in\nquo quod est ambiguorum proprium res duas significari\nvidemus.\n \n \n ",
        "121":"\n \n cum tam pauca sint genera causarum, etiam\nargumentorum praecepta pauca sunt . Traditi sunt e quibus\nea ducantur duplices loci: uni e rebus ipsis, alteri adsumpti.\nTractatio igitur rerum efficit admirabilem orationem; nam\nipsae quidem res in perfacili cognitione versantur. Quid\nenim iam sequitur, quod quidem artis sit, nisi ordiri orationem,\nin quo aut concilietur auditor aut erigatur aut paret\n\n \n\nse ad discendum ; rem breviter exponere et probabiliter et\naperte, ut quid agatur intellegi possit; sua confirmare, adversaria\nevertere, eaque efficere non perturbate, sed singulis\nargumentationibus ita concludendis, ut efficiatur quod sit\nconsequens eis quae sumentur ad quamque rem confirmandam;\npost omnia peroratione inflammantem restinguentemve\nconcludere? has partis quem ad modum tractet\nsingulas difficile dictu est hoc loco; nec enim semper\ntractantur uno modo.\n \n ",
        "122":"\n \n quoniam autem non quem doceam\nquaero, sed quem probem, probabo primum eum qui quid\ndeceat viderit . Haec enim sapientia maxime adhibenda\neloquenti est, ut sit temporum personarumque moderator.\nNam nec semper nec apud omnis nec contra omnis nec pro\nomnibus nec cum \n omnibus eodem modo dicendum arbitror.\n \n is erit ergo eloquens qui ad id quodcumque decebit poterit\naccommodare orationem. Quod cum statuerit, tum ut\nquidque erit dicendum ita dicet, nec satura ieiune nec\ngrandia minute nec item contra, sed erit rebus ipsis par et\naequalis oratio.\n \n ",
        "123":"\n \n principia verecunda, nondum elatis incensa\nverbis, sed acuta sententiis vel ad offensionem adversarii\nvel ad commendationem sui. Narrationes credibiles\nnec historico sed prope cotidiano sermone explicatae dilucide.\nDein si tenuis causa est , tum etiam argumentandi\ntenue filum et in docendo et in refellendo, idque ita tenebitur,\nut quanta ad rem tanta ad orationem fiat accessio.\n \n ",
        "124":"\n \n cum vero causa ea inciderit in qua vis eloquentiae possit\nexpromi, tum se latius fundet orator, tum reget et flectet\nanimos et sic adficiet ut volet, id est ut causae natura et\nratio temporis postulabit.\n \n \n sed erit duplex eius omnis ornatus ille admirabilis, pro-\n\n \n\npter quem ascendit in tantum honorem eloquentia . Nam\ncum omnis pars orationis esse debet laudabilis, sic ut\nverbum nullum nisi aut grave aut elegans excidat , tum\nsunt maxime luminosae et quasi actuosae partes duae:\nquarum alteram in universi generis quaestione pono, quam,\nut supra dixi, Graeci appellant qe/sin , alteram in augendis\namplificandisque rebus, quae ab isdem au)/chsis est nominata.\n \n ",
        "125":"\n \n quae etsi aequabiliter toto corpore orationis fusa\nesse debet, tamen in communibus locis maxime excellet ;\nqui communes sunt \n appellati eo quod videntur multarum\nidem esse causarum, sed proprii singularum esse debebunt.\nAt vero illa pars orationis, quae est de genere universo,\ntotas causas saepe continet. Quicquid est enim illud in\nquo quasi certamen est controversiae, quod Graece krino/menon \ndicitur, id ita dici placet, ut traducatur ad perpetuam\nquaestionem atque uti de universo genere dicatur, nisi cum\nde vero ambigitur , quod quaeri coniectura solet.\n \n ",
        "126":"\n \n dicetur \nautem non Peripateticorum more—est enim illorum exercitatio\nelegans iam inde ab Aristotele constituta—, sed aliquanto\nnervosius et ita de re communia dicentur, ut et pro\nreis multa leniter dicantur et in adversaries aspere. Augendis\nvero rebus et contra abiciendis nihil est quod non perficere\npossit oratio; quod et \n inter media argumenta\nfaciendum est quotiescumque dabitur vel amplificandi vel\nminuendi locus, et paene infinite in perorando.\n \n \n \n \n ",
        "127":"\n \n duo restant enim, quae bene tractata ab oratore admirabilem\neloquentiam faciunt . Quorum alterum est, quod\nGraeci h)qiko\\n vocant, ad naturas et ad mores et ad omnem\nvitae consuetudinem accommodatum; alterum, quod idem\n\n \n\n paqhtiko\\n nominant, quo perturbantur animi et concitantur,\nin quo uno regnat oratio. Illud superius come iucundum,\nad benevolentiam conciliandam paratum; hoc vehemens \nincensum incitatum, quo causae eripiuntur: quod cum\nrapide fertur, sustineri nullo pacto potest.\n \n ",
        "128":"\n \n quo genere nos\nmediocres aut multo etiam minus, sed magno semper usi\nimpetu saepe adversaries de statu omni deiecimus. Nobis\npro familiari reo summus orator non respondit Hortensius;\na nobis homo audacissimus Catilina in senatu accusatus\nobmutuit; nobis privata in causa magna et gravi cum\ncoepisset Curio pater respondere, subito adsedit, cum sibi\nvenenis ereptam memoriam diceret.\n \n ",
        "129":"\n \n quid ego de miserationibus\nloquar ? quibus eo sum usus pluribus quod, etiam\nsi plures dicebamus, perorationem mihi tamen omnes relinquebant;\nin quo ut viderer excellere non ingenio sed\ndolore adsequebar. Quae qualiacumque in me sunt—me\n enim \n ipsum paenitet quanta sint—, sed apparent in orationibus,\netsi carent libri spiritu illo, propter quem maiora\neadem illa cum aguntur quam cum leguntur videri solent.\n \n \n ",
        "130":"\n \n nec vero miseratione solum mens iudicum permovenda est\n—qua nos ita dolenter uti solemus ut puerum infantem in\nmanibus perorantes tenuerimus, ut alia in causa excitato reo\nnobili, sublato etiam filio parvo, plangore et lamentatione\ncomplerimus forum—, sed est faciendum etiam ut irascatur\niudex mitigetur, invideat faveat, contemnat admiretur,\noderit diligat, cupiat fastidiat , speret metuat, laetetur doleat;\nqua in varietate duriorum accusatio suppeditabit\nexempla, mitiorum defensiones meae.\n \n ",
        "131":"\n \n nullo enim modo\nanimus audientis aut incitari aut leniri potest, qui modus\na me non temptatus sit,—dicerem perfectum, si ita iudi-\n\n \n\ncarem, nec in veritate crimen arrogantiae extimescerem ;\nsed, ut supra dixi, nulla me ingeni sed magna vis animi\ninflammat, ut me ipse non teneam; nec umquam is qui\naudiret incenderetur, nisi ardens ad eum perveniret oratio.\nVterer exemplis domesticis, nisi ea legisses, uterer alienis\nvel Latinis, si ulla reperirem, vel Graecis, si deceret. Sed\nCrassi perpauca sunt nec ea iudiciorum, nihil Antoni, nihil\nCottae, nihil Sulpici; dicebat melius quam scripsit Hortensius.\n \n ",
        "132":"\n \n verum haec vis, quam quaerimus, quanta sit suspicemur ,\nquoniam exemplum non habemus, aut si exempla\nsequimur, a Demosthene sumamus et quidem perpetuae\ndictionis ex eo loco unde in Ctesiphontis iudicio de suis\nfactis, consiliis, meritis in rem publicam adgressus est dicere. Ea\nprofecto oratio in eam formam quae est insita in\nmentibus nostris includi sic potest, ut maior eloquentia ne\nrequiratur quidem.\n \n \n \n \n ",
        "133":"\n \n sed iam forma ipsa \n restat et xarakth\\r ille qui dicitur;\nqui qualis esse debeat ex his quae supra dicta sunt intellegi\npotest. Nam et singulorum verborum et conlocatorum\nlumina attigimus; quibus sic abundabit, ut verbum ex ore\nnullum nisi aut elegans aut grave exeat, ex omnique genere\nfrequentissimae translationes erunt, quod eae propter similitudinem\ntransferunt animos et referunt ac movent huc et\nilluc, qui motus cogitationis celeriter agitatus per se ipse delectat. Et\nreliqua ex conlocatione verborum quae sumuntur\nquasi lumina magnum adferunt ornatum orationi; sunt\nenim similia illis quae in amplo ornatu scaenae aut fori\nappellantur insignia, non quia sola ornent, sed quod excellant.\n \n ",
        "134":"\n \n eadem ratio est horum quae sunt orationis lumina\net quodam modo insignia: cum aut duplicantur iteranturque\nverba aut leviter commutata ponuntur, aut ab eodem verbo\n\n \n\nducitur saepius oratio aut in idem conicitur aut utrumque,\naut adiungitur idem iteratum aut idem ad extremum refertur\naut continenter unum verbum non in eadem sententia\nponitur; aut cum similiter vel cadunt verba vel desinunt;\naut cum sunt contrariis relata contraria; aut cum gradatim\nsursum versus reditur ; aut cum demptis coniunctionibus\ndissolute plura dicuntur; aut cum aliquid praetereuntes cur\nid faciamus ostendimus; aut cum corrigimus nosmet ipsos\nquasi reprehendentes; aut si est aliqua exclamatio vel admirationis\nvel questionis ; aut cum eiusdem nominis casus\nsaepius commutantur.\n \n \n ",
        "135":"\n \n sed sententiarum ornamenta maiora sunt; quibus quia\nfrequentissime Demosthenes utitur , sunt qui putent idcirco\neius eloquentiam maxime esse laudabilem. Et vero nullus\nfere ab eo locus sine quadam conformatione sententiae\ndicitur; nec quicquam est aliud dicere nisi omnis aut certe\nplerasque aliqua specie inluminare sententias: quas cum\ntu optime, Brute, teneas, quid attinet nominibus uti aut\nexemplis? tantum modo notetur locus.\n \n \n ",
        "136":"\n \n sic igitur dicet\nille, quem expetimus, ut verset saepe multis modis eadem\net una in re haereat in eademque commoretur sententia ;\nsaepe etiam ut extenuet aliquid, saepe ut inrideat; ut declinet\na proposito deflectatque sententiam; ut proponat\nquid dicturus sit; ut, cum transegerit iam aliquid, definiat;\n\n \n\nut se ipse revocet; ut quod dixit iteret; ut argumentum\nratione concludat; ut interrogando urgeat; ut rursus quasi\nad interrogata sibi ipse respondeat; ut contra ac dicat accipi\net sentiri velit; ut addubitet ecquid potius aut quo modo\ndicat; ut dividat in partis; ut aliquid relinquat ac neglegat;\nut ante praemuniat; ut in eo ipso in quo reprehendatur\nculpam in adversarium conferat;\n \n ",
        "137":"\n ut saepe cum eis qui\naudiunt, non numquam etiam cum adversario quasi deliberet;\nut hominum sermones moresque describat; ut muta\nquaedam loquentia inducat; ut ab eo quod agitur avertat\nanimos; ut saepe in hilaritatem risumve convertat; ut ante\noccupet quod videatur opponi; ut comparet similitudines;\nut utatur exemplis; ut aliud alii tribuens dispertiat; ut interpellatorem\ncoerceat; ut aliquid reticere se dicat; ut denuntiet\nquid caveant; ut liberius quid audeat; ut irascatur\netiam, ut obiurget aliquando; ut deprecetur, ut supplicet,\nut medeatur; ut a proposito declinet aliquantum ; ut optet,\nut exsecretur; ut fiat eis apud quos dicet familiaris.\n \n ",
        "138":"\n \n atque \nalias etiam dicendi quasi virtutes sequetur : brevitatem, si\nres petet; saepe etiam rem dicendo subiciet oculis; saepe\nsupra feret quam fieri possit; significatio saepe erit maior\nquam oratio; saepe hilaritas, saepe vitae naturarumque\nimitatio.\n \n hoc in genere—nam quasi silvam vides—omnis\neluceat oportet eloquentiae magnitudo.\n \n \n ",
        "139":"\n \n sed haec nisi conlocata et quasi structa et nexa verbis ad\neam laudem quam volumus aspirare non possunt. De quo\ncum mihi deinceps viderem esse dicendum, etsi movebant \niam me illa quae supra dixeram tamen eis quae sequuntur\nperturbabar magis. Occurrebat enim posse reperiri non\ninvidos solum, quibus referta sunt omnia, sed fautores etiam\n\n \n\nlaudum mearum, qui non censerent eius viri esse, de cuius\nmeritis senatus tanta iudicia fecisset comprobante populo\nRomano quanta de nullo, de artificio dicendi litteris tam\nmulta mandare. Quibus si nihil aliud responderem nisi me\nM. Bruto negare roganti noluisse, iusta esset excusatio, cum\net amicissimo et praestantissimo viro et recta et honesta\npetenti satis facere voluissem.\n \n ",
        "140":"\n \n sed si profiterer —quod\nutinam possem!—me studiosis dicendi praecepta et quasi\nvias quae ad eloquentiam ferrent traditurum, quis tandem\nid iustus rerum existimator reprehenderet ? nam quis umquam\ndubitavit quin in re publica nostra primas eloquentia\ntenuerit semper urbanis pacatisque rebus, secundas iuris\nscientia? cum in altera gratiae, gloriae, praesidi plurimum\nesset, in altera praescriptionum cautionumque praeceptio,\nquae quidem ipsa auxilium ab eloquentia saepe peteret, ea\nvero repugnante vix suas regiones finisque defenderet.\n \n ",
        "141":"\n \n cur \nigitur ius civile docere semper pulchrum fuit hominumque\nclarissimorum discipulis floruerunt domus: ad dicendum\nsi quis acuat aut adiuvet in eo iuventutem, vituperetur?\n nam si vitiosum est dicere ornate, pellatur omnino e civitate\neloquentia; sin ea non modo eos ornat penes quos est, sed\netiam iuvat universam rem publicam, cur aut discere turpe\nest quod scire honestum est aut quod posse pulcherrimum\nest id non gloriosum est docere?\n \n \n \n \n ",
        "142":"\n ' at alterum factitatum est, alterum novum.' fateor ; sed\nutriusque rei causa est. Alteros enim respondentes audire\nsat erat, ut ei qui docerent nullum sibi ad earn rem tempus\nipsi seponerent, sed eodem tempore et discentibus satis\nfacerent et consulentibus; alteri, cum domesticum tempus\n\n \n\nin cognoscendis componendisque causis, forense in agendis,\nreliquum in sese ipsis reficiendisomne consumerent, quem\nhabebant instituendi aut docendi locum? atque haud scio\nan plerique nostrorum oratorum contra atque nos \n ingenio\nplus valuerint quam doctrina; itaque illi dicere melius quam\npraecipere, nos contra fortasse possumus.\n \n ",
        "143":"\n ' at dignitatem\ndocere non habet.' certe , si quasi in ludo; sed si monendo,\nsi cohortando, si percontando, si communicando , si interdum\netiam una legendo, audiendo, nescio cur cum docendo\netiam aliquid aliquando si possis meliores facere, cur nolis?\n an quibus verbis sacrorum alienatio fiat docere honestum\nest , ut est \n : quibus ipsa sacra retineri defendique possint\nnon honestum est?\n \n ",
        "144":"\n ' at ius profitentur etiam qui nesciunt;\neloquentiam autem illi ipsi qui consecuti sunt tamen ea se\nvalere dissimulant .' propterea quod prudentia hominibus\ngrata est, lingua suspecta. Num igitur aut latere eloquentia\npotest aut id quod dissimulat effugit aut est periculum ne\nquis putet in magna arte et gloriosa turpe esse docere alios\nid quod ipsi fuerit honestissimum discere?\n \n ",
        "145":"\n \n ac fortasse\nceteri tectiores; ego semper me didicisse prae me tuli. Qui \nenim possem, cum et \n afuissem domo adulescens et horum\nstudiorum causa maria transissem et doctissimis hominibus\nreferta domus esset et aliquae fortasse inessent in sermone\nnostro doctrinarum notae cumque vulgo scripta nostra\nlegerentur, dissimulare me didicisse? Quid \n erat cur \nprobarem nisi quod parum fortasse profeceram?\n \n \n \n quod cum ita sit, tamen ea quae supra dicta sunt plus\n\n \n\nin disputando quam ea de quibus dicendum est dignitatis\nhabuerunt.\n \n ",
        "146":"\n \n de verbis enim componendis et de syllabis\nprope modum dinumerandis et dimetiendis loquemur; quae\netiam si sunt, sicuti mihi videntur, necessaria, tamen fiunt\nmagnificentius quam docentur. Est id omnino verum, at \nproprie in hoc dicitur. Nam omnium magnarum artium\nsicut arborum altitudo nos delectat, radices stirpesque non\nitem; sed esse illa sine his non potest. Me autem sive\npervulgatissimus ille versus, qui vetat\n \n artem pudere proloqui quam factites, \n \ndissimulare non sinit qui delecter, sive tuum studium\na me hoc volumen expressit, tamen eis quos aliquid reprehensuros\nsuspicabar respondendum fuit.\n \n ",
        "147":"\n \n quod si ea quae\ndixi non ita essent, quis tamen se tam durum agrestemque\npraeberet qui hanc mihi non daret veniam, ut cum meae\nforenses artes et actiones publicae concidissent, non me\naut desidiae, quod facere non possum, aut maestitiae, cui\nresisto, potius quam litteris dederem? quae quidem me\nantea in iudicia atque in curiam deducebant, nunc oblectant\ndomi; nec vero talibus modo rebus qualis hic liber continet,\nsed multo etiam gravioribus et maioribus; quae si\nerunt perfectae, profecto maximis rebus forensibus nostris\n et externis \n inclusae et domesticae \n litterae respondebunt.\nSed ad institutam disputationem revertamur.\n \n \n \n \n ",
        "148":"\n \n conlocabuntur igitur verba, aut ut inter se quam aptissime\ncohaereant extrema cum primis eaque sint quam suavissimis\nvocibus, aut ut forma ipsa concinnitasque verborum\nconficiat orbem suum, aut ut comprehensio numerose et\napte cadat. Atque illud primum videamus quale sit, quod\nvel maxime desiderat diligentiam, ut fiat quasi structura\nquaedam nec tamen fiat operose; nam esset cum infinitus\n\n \n\ntum puerilis labor; quod apud Lucilium scite exagitat in\nAlbucio Scaevola:\n \n quam lepide lexis compostae ut tesserulae omnes \n arte pavimento atque emblemate vermiculato! \n \n \n ",
        "149":"\n \n nolo haec tam minuta constructio appareat; sed tamen\nstilus exercitatus efficiet facile formulam componendi. Nam\nut in legendo oculus sic animus in dicendo prospiciet quid\nsequatur, ne extremorum verborum cum insequentibus\nprimis concursus aut hiulcas voces efficiat aut asperas.\nQuamvis enim suaves gravesque sententiae tamen, si incondite \npositis verbis efferuntur, offendent auris, quarum\nest iudicium superbissimum. Quod quidem Latina lingua\nsic observat, nemo ut tam rusticus sit qui vocalis nolit\nconiungere.\n \n ",
        "150":"\n \n in quo quidam etiam Theopompum reprehendunt,\nquod eas litteras tanto opere fugerit, etsi idem magister\neius Isocrates fecerat; at non Thucydides, ne ille quidem\nhaud paulo maior scriptor Plato nec solum in eis sermonibus\nqui dia/logoi dicuntur, ubi etiam de industria id faciendum\nfuit sed in populari oratione, qua mos est Athenis\nlaudari in contione eos qui sint in proeliis interfecti; quae\nsic probata est, ut eam quotannis, ut scis, illo die recitari\nnecesse sit. In ea est crebra ista vocalium concursio, quam\nmagna ex parte ut vitiosam fugit Demosthenes.\n \n \n \n \n ",
        "151":"\n \n sed Graeci viderint; nobis ne si cupiamus. quidem distrahere\nvoces conceditur. Indicant orationes illae ipsae\nhorridulae Catonis, indicant omnes poetae praeter eos qui,\nut versum facerent, saepe hiabant, ut Naevius:\n vos, qui accolitis Histrum fluvium atque algidam \net ibidem:\n quam numquam vobis Grai atque barbari. \n\n \n\n at Ennius saepe \n Scipio invicte, \net semel quidem nos :\n hoc motu radiantis etesiae in vada ponti. \n \n ",
        "152":"\n \n hoc idem nostri saepius non tulissent, quod Graeci laudare\netiam solent. Sed quid ego vocalis? sine vocalibus saepe\nbrevitatis causa contrahebant, ut ita dicerent: multi' modis,\nin vas' argenteis, palmi' crinibus, tecti' fractis. Quid vero\nlicentius quam quod hominum etiam nomina contrahebant,\nquo essent aptiora? nam ut duellum bellum, et \n \nduis bis, sic Duellium eum qui Poenos classe devicit Bellium\nnominaverunt, cum superiores appellati essent semper\nDuellii. Quin etiam verba saepe contrahuntur non usus\ncausa sed aurium. Quo modo enim vester Axilla Ala factus\nest nisi fuga litterae vastioris? quam litteram etiam e maxillis\net taxillis et paxillo et vexillo consuetudo elegans Latini sermonis\nevellit.\n \n ",
        "153":"\n \n libenter etiam copulando verba iungebant,\nut sodes pro si audes, sis pro si vis. Iam in uno capsis tria\nverba sunt. Ain pro aisne, nequire pro non quire, malle\npro magis velle, nolle pro non velle, dein etiam saepe et\nexin pro deinde et pro exinde dicimus. Quid, illud non\nolet unde sit, quod dicitur cum illis, cum autem nobis non\ndicitur, sed nobiscum? quia si ita diceretur, obscaenius\nconcurrerent litterae, ut etiam modo, nisi autem interposuissem,\nconcurrissent. Ex eo est mecum et tecum, non\ncum me et cum te, ut esset simile illis nobiscum atque\nvobiscum .\n \n \n \n \n ",
        "154":"\n \n atque etiam a quibusdam sero iam emendatur antiquitas,\nqui haec reprehendunt. Nam pro deum atque hominum\nfidem deorum aiunt. Ita credo hoc illi nesciebant: an\n\n \n\ndabat hanc consuetudo licentiam? itaque idem poeta qui\ninusitatius contraxerat:\n patris mei meum factum pudet \npro meorum factorum, et\n texitur, exitium examen rapit \npro exitiorum,non dicit liberum, ut plerique loquimur, cum\ncupidos liberum aut in liberum loco dicimus, sed ut isti\nvolunt:\n \n neque tuom umquam in gremium extollas liberorum \n ex te genus, \n \net idem:\n namque Aesculapi liberorum. \n at ille alter in Chryse non solum:\n cives, antiqui amici maiorum meum, \nquod erat usitatum, sed durius etiam:\n consilium socii, augurium atque extum interpretes; \nidemque pergit:\n postquam prodigium horriferum, portentum pavos; \nquae non sane sunt in omnibus neutris usitata. Nec enim\ndixerim tam libenter armum iudicium,—etsi est apud\neundem:\n nihilne ad te de iudicio armum accidit?— \nquam centuriam fabrum et procum,\n \n ",
        "155":"\n ut censoriae tabulae\nloquuntur, audeo dicere, non fabrorum aut procorum; planeque\nduorum virorum iudicium aut trium virorum capitalium\naut decem virorum stlitibus iudicandis dico numquam. Et\nquid dixit Accius?\n video sepulcra duo duorum corporum; \nidemque\n mulier una duum virum. \n\n \n\n quid verum sit intellego; sed alias ita loquor ut concessum\nest, ut hoc vel \n pro deum dico vel pro deorum, alias ut\nnecesse est, cum trium virum, non virorum, et sestertium\nnummum, non sestertiorum nummorum, quod in his consuetudo\nvaria non est.\n \n \n \n \n ",
        "156":"\n \n quid quod sic loqui, nosse, iudicasse vetant, novisse\niubent et iudicavisse? quasi vero nesciamus in hoc genere\net plenum verbum recte dici et imminutum usitate. Itaque\nutrumque Terentius:\n eho tu, cognatum tuom non noras? \npost idem\n Stilponem inquam noveras. \nSient plenum est, sint imminutum; licet utare utroque.\nErgo ibidem :\n \n quae quam sint cara post carendo intellegunt, \n quamque attinendi magni dominatus sient \n . \nNec vero reprehenderim\n scripsere alii rem \net scripserunt esse verius sentio, sed consuetudini auribus\nindulgenti libenter obsequor.\n isdem campus habet \ninquit Ennius; et in templis: EIDEM PROBAVIT; at\nisdem erat verius, nec tamen eisdem ut opimius.; male\nsonabat isdem : impetratum est a consuetudine ut peccare\nsuavitatis causa liceret. Et posmeridianas quadrigas quam\npostmeridianas quadriiugas \n libentius dixerim et me hercule\n\n \n\nquam me hercules. Non scire quidem barbarum iam videtur ,\nnescire dulcius. Ipsum meridiem cur non medidiem?\n \n ",
        "157":"\n \n credo , quod erat insuavius. † vna \n praepositio est af , quae\nnunc tantum in accepti tabulis manet ac ne his quidem\nomnium, in reliquo sermone mutata est; nam amovit\ndicimus et abegit et abstulit, ut iam nescias a'ne verum sit\nan ab an abs . Quid si etiam abfugit turpe visum est et\nabfer noluerunt, aufugit et \n aufer maluerunt ? quae praepositio\npraeter haec duo verba nullo alio in verbo reperietur. Noti\nerant et navi et nari, quibus cum IN praeponi\noporteret, dulcius visum est ignotos, ignavos, ignaros dicere\nquam ut veritas postulabat. Ex usu dicunt et e re publica,\nquod in altero vocalis excipiebat, in altero esset asperitas,\nnisi litteram sustulisses, ut exegit, edixit; refecit, rettulit,\nreddidit: adiuncti verbi prima littera praepositionem commutavit,\nut subegit, summovit , sustulit.\n \n \n \n \n ",
        "158":"\n \n quid in verbis iunctis? quam scite insipientem non insapientem,\niniquum non inaequum, tricipitem non tricapitem, concisum non\nconcaesum! Ex quo quidam pertisum\netiam volunt, quod eadem consuetudo non probavit. Quid\nvero hoc elegantius, quod non fit natura, sed quodam\ninstituto? indoctus \n dicimus brevi prima littera, insanus\nproducta, inhumanus brevi, infelix longa. Et, ne multis,\nquibus in verbis eae primae litterae sunt quae in sapiente \n\n \n\natque felice , producte dicitur, in ceteris omnibus breviter;\nitemque composuit, consuevit, concrepuit, confecit. Consule\nveritatem: reprehendet; refer ad auris: probabunt. Quaere\ncur ita sit: dicent iuvare . Voluptati autem aurium morigerari\ndebet oratio.\n \n ",
        "159":"\n \n quin ego ipse, cum scirem ita maiores\nlocutos esse , ut nusquam nisi in vocali aspiratione uterentur,\nloquebar sic, ut pulcros, Cetegos, triumpos, Cartaginem \ndicerem; aliquando, idque sero, convicio aurium cum extorta\nmihi veritas esset, usum loquendi populo concessi, scienotiam\nmihi reservavi. Orcivios tamen et Matones, Otones,\nCaepiones, sepulcra, coronas, lacrimas dicimus, quia per\naurium iudicium licet. Burrum semper Ennius, numquam \nPyrrhum;\n vi patefecerunt Bruges , \nnon Phryges, ipsius antiqui declarant libri. Nec enim\nGraecam litteram adhibebant, nunc autem etiam duas, et\ncum Phrygum et Phrygibus dicendum esset, absurdum erat\naut etiam in barbaris casibus Graecam litteram adhibere\naut recto casu solum Graece loqui; tamen et Phryges et\nPyrrhum aurium causa dicimus.\n \n ",
        "160":"\n \n quin etiam, quod iam\nsubrusticum videtur, olim autem politius, eorum verborum,\nquorum eaedem erant postremae duae litterae, quae sunt in\noptimus, postremam litteram detrahebant, nisi vocalis insequebatur. Ita\nnon erat ea offensio in versibus quam nunc\nfugiunt poetae novi. Sic enim loquebamur :\n qui est omnibu ' princeps \nnon omnibus princeps, et:\n vita illa dignu ' locoque \n\n \n\nnon dignus. Quod si indocta consuetudo tam est artifex\nsuavitatis, quid ab ipsa tandem arte et doctrina postulari\nputamus?\n \n ",
        "161":"\n \n haec dixi brevius quam si hac de re una \ndisputarem—est enim locus hic late patens de natura\nusuque verborum—longius autem quam instituta ratio\npostulabat.\n \n \n \n sed quia rerum verborumque iudicium in prudentia est,\nvocum autem et numerorum aures sunt iudices, et quod\nilla ad intellegentiam referuntur, haec ad voluptatem, in\nillis ratio invenit, in his sensus artem. Aut enim neglegenda\nfuit nobis voluntas aurium, quibus probari nitebamur ,\naut ars eius conciliandae reperienda.\n \n ",
        "162":"\n \n duae sunt igitur res\nquae permulceant auris, sonus et numerus. De numero\nmox, nunc de sono quaerimus. Verba, ut supra diximus,\nlegenda sunt potissimum bene sonantia, sed ea non ut\npoetae exquisita ad sonum, sed sumpta de medio.\n qua pontus Helles , †supera Tmolum ac Tauricos† : \nlocorum splendidis nominibus inluminatus est versus, sed\nproximus inquinatus insuavissima littera:\n finis frugifera et efferta arva Asiae tenet. \n \n ",
        "163":"\n \n qua re bonitate potius nostrorum verborum utamur quam\nsplendore Graecorum, nisi forte sic loqui paenitet:\n qua tempestate Helenam Paris \n \net quae sequuntur. Immo vero ista sequamur asperitatemque\nfugiamus:\n habeo istanc ego perterricrepam \n\n \n\nitemque :\n versutiloquas malitias. \n nec solum componentur verba ratione, sed etiam finientur ,\nquoniam id iudicium esse alterum aurium diximus. Et \nfiniuntur aut ipsa compositione et quasi sua sponte, aut\nquodam genere verborum, in quibus ipsis concinnitas inest;\nquae sive casus habent in exitu similis sive paribus paria\nredduntur sive opponuntur contraria, suapte natura numerosa\nsunt, etiam si nihil est factum de industria.\n \n ",
        "164":"\n \n in \nhuius concinnitatis consectatione Gorgiam fuisse principem\naccepimus; quo de genere illa nostra sunt in Miloniana:\nEst enim, iudices, haec non scripta. sed nata lex, quam non\ndidicimus, accepimus, legimus, verum ex natura ipsa arripuimus,\nhausimus, expressimus, ad quam non docti, sed\nfacti, non instituti, sed imbuti sumus. Haec enim talia\nsunt, ut, quia referuntur eo quo debent referri, intellegamus\nnon quaesitum esse numerum, sed secutum.\n \n ",
        "165":"\n \n quod fit item\nin contrariis referendis, ut illa sunt quibus non modo\nnumerosa oratio sed etiam versus efficitur:\n eam quam nihil accusas damnas— \ncondemnas dixisset qui versum effugere vellet —,\n \n bene quam meritam esse autumas dicis \n \n \n male merere ? id quod scis prodest nihil; id quod \n nescis obest? \n \n versum efficit ipsa relatio contrariorum. Idem esset in\noratione numerosum: quod scis nihil prodest; quod\nnescis multum obest.\n \n semper haec, quae Graeci a)nti/qeta \n\n \n\nnominant, cum contrariis opponuntur contraria, numerum\noratorium necessitate ipsa efficiunt etiam sine industria.\n \n ",
        "166":"\n \n hoc genere antiqui iam ante Isocratem delectabantur et\nmaxime Gorgias, cuius in oratione plerumque efficit numerum\nipsa concinnitas. Nos etiam in hoc genere frequentes,\nut illa sunt in quarto accusationis: Conferte hanc pacem\ncum illo bello, huius praetoris adventum cum illius imperatoris\nvictoria, huius cohortem impuram cum illius exercitu\ninvicto, huius libidines cum illius continentia: ab illo\nqui cepit conditas, ab hoc qui constitutas accepit captas\ndicetis Syracusas.\n \n \n ",
        "167":"\n \n ergo et hi numeri sint cogniti et genus illud tertium\nexplicetur quale sit, numerosae et aptae orationis. Quod\nqui non sentiunt, quas auris habeant aut quid in his\nhominis simile sit nescio. Meae quidem et perfecto completoque\nverborum ambitu gaudent et curta sentiunt nec\namant redundantia. Quid dico meas? contiones saepe\nexclamare vidi, cum apte verba cecidissent. Id enim exspectant\naures, ut verbis conligetur sententia . ' non erat\nhoc apud antiquos.' Et quidem nihil aliud fere non erat;\nnam et verba eligebant et sententias gravis et suavis reperiebant,\nsed eas aut vinciebant aut explebant parum.\n \n ",
        "168":"\n ' hoc \nme ipsum delectat' inquiunt. Quid si antiquissima illa\npictura paucorum colorum magis quam haec iam perfecta\ndelectet, illa nobis sit credo repetenda, haec scilicet repudianda!\n nominibus veterum gloriantur. Habet autem ut\nin aetatibus auctoritatem senectus, sic in exemplis antiquitas,\nquae quidem apud me ipsum valet plurimum. Nec\nego id quod deest antiquitati flagito potius quam laudo\nquod est; praesertim cum ea \n maiora iudicem quae sunt\nquam illa quae desunt. Plus est enim in verbis et in sententiis\nboni, quibus illi excellunt, quam in conclusione\n\n \n\nsententiarum, quam non habent.\n \n post inventa conclusio\nest, qua credo usuros veteres illos fuisse, si iam nota atque\nusurpata res esset; qua inventa omnis usos magnos oratores\nvidemus.\n \n ",
        "169":"\n \n sed habet nomen invidiam, cum in oratione\niudiciali et forensi numerus Latine, Graece r(uqmo/s \n \n inesse\ndicitur . Nimis enim insidiarum ad capiendas auris adhiberi\nvidetur, si etiam in dicendo numeri ab oratore quaeruntur. Hoc\nfreti isti et ipsi infracta et amputata loquuntur\net eos vituperant qui apta et finita pronuntiant; si inanibus\nverbis levibusque sententiis, iure; sin probae res, lecta\nverba, quid est cur claudere aut insistere orationem malint\nquam cum sententia pariter excurrere? hic enim invidiosus\nnumerus nihil adfert aliud nisi ut sit apte verbis comprehensa\nsententia; quod fit etiam ab antiquis, sed plerumque\ncasu saepe natura; et quae valde laudantur apud illos,\nea fere quia sunt conclusa laudantur.\n \n ",
        "170":"\n \n et apud Graecos\nquidem iam anni prope quadringenti sunt cum hoc probatur;\nnos nuper agnovimus. Ergo Ennio licuit vetera\ncontemnenti dicere:\n versibus, quos olim Fauni vatesque canebant, \nmihi de antiquis eodem modo non licebit? praesertim cum\ndicturus non sim ante hunc, ut ille, nec quae sequuntur:\nNos ausi reserare;—egi enim audivique non nullos, quorum\nprope modum absolute concluderetur oratio. Quod qui non\npossunt, non est eis satis non contemni, laudari etiam volunt. Ego\nautem illos ipsos laudo idque merito, quorum\nse isti imitatores esse dicunt, etsi in eis aliquid desidero,\nhos vero minime, qui nihil illorum nisi vitium sequuntur,\ncum a bonis absint longissime.\n \n \n ",
        "171":"\n \n quod si auris tam inhumanas tamque agrestis habent,\nne doctissimorum quidem virorum eos movebit auctoritas?\n\n \n\n omitto Isocratem discipulosque eius Ephorum et Naucratem, quamquam orationis faciendae et ornandae auctores\nlocupletissimi summi ipsi oratores esse debebant . Sed quis\nomnium doctior, quis acutior, quis in rebus vel inveniendis\nvel iudicandis acrior Aristotele fuit? quis porro Isocrati\nest adversatus infensius ? is igitur versum in oratione vetat\nesse, numerum iubet. Eius auditor Theodectes in primis,\nut Aristoteles saepe significat, politus scriptor atque artifex\nhoc idem et sentit et praecipit; Theophrastus vero eisdem\nde rebus etiam accuratius. Quis ergo istos ferat, qui hos\nauctores non probent? nisi omnino haec esse ab eis praecepta\nnesciunt.\n \n ",
        "172":"\n \n quod si ita est—nec vero aliter existimo—\nquid, ipsi suis sensibus non moventur? nihilne eis inane\nvidetur, nihil inconditum, nihil curtum , nihil claudicans,\nnihil redundans? in versu quidem theatra tota exclamant,\nsi fuit una syllaba aut brevior aut longior; nec vero multitudo\npedes novit nec ullos numeros tenet nec illud quod \noffendit aut curat aut in quo offendit intellegit ; et tamen\nomnium longitudinum et brevitatum in sonis sicut acutarum\ngraviumque vocum iudicium ipsa natura in auribus nostris\nconlocavit.\n \n \n \n \n ",
        "173":"\n \n visne igitur, Brute, totum hunc locum accuratius etiam\nexplicemus quam illi ipsi, qui et haec et alia nobis tradiderunt,\nan his contenti esse quae ab illis dicta sunt possumus?\n sed quid quaero velisne, cum litteris tuis eruditissime scriptis\nte id vel maxime velle perspexerim? primum ergo origo,\ndeinde causa, post natura, tum ad extremum usus ipse explicetur\norationis aptae atque numerosae.\n \n \n nam qui Isocratem maxime mirantur, hoc in eius summis\n\n \n\nlaudibus ferunt, quod verbis solutis numeros primum adiunxerit. Cum\nenim videret oratores cum severitate audiri,\npoetas autem cum voluptate, tum dicitur numeros secutus,\nquibus etiam in oratione uteretur , cum iucunditatis causa\nturn ut varietas occurreret satietati.\n \n ",
        "174":"\n \n quod ab eis vere\nquadam ex parte, non totum dicitur. Nam neminem in\neo genere scientius versatum Isocrate confitendum est, sed\nprinceps inveniendi fuit Thrasymachus, cuius omnia nimis\netiam exstant scripta numerose. Nam, ut paulo ante dixi,\nparia paribus adiuncta et similiter definita itemque contrariis\nrelata contraria, quae sua sponte, etiam si id non\nagas, cadunt plerumque numerose, Gorgias primum invenit,\nsed eis est usus intemperatius. Id autem est genus, ut\nante dictum est, ex tribus partibus conlocationis alterum.\n \n ",
        "175":"\n \n horum uterque Isocratem aetate praecurrit, ut eos ille\nmoderatione, non inventione vicerit. Est enim, ut in transferendis\nfaciendisque verbis tranquillior sic in ipsis numeris\nsedatior. Gorgias autem avidior est generis eius et his\nfestivitatibus—sic enim ipse censet—insolentius abutitur;\nquas Isocrates tamen, cum audivisset adulescens in Thessalia senem iam Gorgiam, moderatius temperavit. Quin\netiam se ipse tantum quantum aetate procedebat—prope\nenim centum confecit annos—relaxabat a nimia necessitate\nnumerorum, quod declarat in eo libro quem ad Philippum\nMacedonem scripsit, cum iam admodum esset senex; in\nquo dicit sese minus iam servire numeris quam solitus esset.\nIta non modo superiores sed etiam se ipse correxerat .\n \n \n \n \n ",
        "176":"\n \n quoniam igitur habemus aptae orationis eos principes\nauctoresque quos diximus et origo inventa est, causa quaeratur. Quae\nsic aperta est, ut mirer veteres non esse com-\n\n \n\nmotos, praesertim cum, ut fit, fortuito saepe aliquid concluse\napteque dicerent. Quod cum animos hominum aurisque\npepulisset, ut intellegi posset id quod casus effudisset cecidisse\niucunde, notandum certe genus atque ipsi sibi imitandi\nfuerunt. Ipsae enim aures vel animus aurium nuntio naturalem\nquandam in se continet vocum omnium mensionem .\n \n ",
        "177":"\n \n itaque et longiora et breviora iudicat et perfecta ac moderata\nsemper exspectat; mutila sentit quaedam et quasi decurtata,\nquibus tamquam debito fraudetur offenditur, productiora\nalia et quasi immoderatius excurrentia, quae magis etiam\naspernantur aures; quod cum in plerisque tum in hoc\ngenere nimium quod est offendit vehementius quam id\nquod videtur parum. Vt igitur poeticae versus inventus\nest terminatione aurium, observatione prudentium, sic in\noratione animadversum est, multo illud quidem serius, sed\neadem natura admonente, esse quosdam certos cursus conclusionesque\nverborum.\n \n \n ",
        "178":"\n \n quoniam igitur causam quoque ostendimus, naturam\nnunc—id enim erat tertium—si placet explicemus; quae\ndisputatio non huius instituti sermonis est, sed artis intimae. Quaeri\nenim potest, qui sit orationis numerus et\nubi sit positus et natus ex quo, et is unusne sit an duo an\nplures quaque ratione componatur et ad quam rem et\nquando et quo loco et quem ad modum adhibitus aliquid\nvoluptatis adferat.\n \n ",
        "179":"\n \n sed ut in plerisque rebus sic in hac\nduplex est considerandi via quarum altera est longior,\nbrevior altera, eadem etiam planior.\n \n est autem longioris\nprima illa quaestio sitne omnino ulla numerosa oratio;\nquibusdam enim non videtur, quia nihil insit in ea certi ut\nin versibus, et quod ipsi , qui adfirment esse eos numeros,\n\n \n\nrationem cur sint non queant reddere. Deinde, si sit\nnumerus in oratione, qualis sit aut quales, et e poeticisne\nnumeris an ex alio genere quodam et, si e poeticis, quis\neorum sit aut qui; namque aliis unus modo aliis plures aliis\nomnes idem videntur. Deinde, quicumque sunt sive unus\nsive plures, communesne sint omni generi orationis —quoniam\naliud genus est narrandi aliud persuadendi aliud docendi—an\ndispares numeri cuique orationis generi accommodentur;\nsi communes , qui sint; si dispares, quid intersit, et cur non\naeque in oratione atque in versu numerus appareat.\n \n ",
        "180":"\n \n deinde , quod dicitur in oratione numerosum, id utrum numero\nsolum efficiatur, an etiam vel compositione quadam vel\ngenere verborum; an sit suum cuiusque, ut numerus intervallis,\ncompositio vocibus, genus ipsum verborum quasi\nquadam forma et lumine orationis appareat, sitque omnium\nfons compositio ex eaque et numerus efficiatur et ea quae\ndicuntur orationis quasi formae et lumina, quae, ut dixi,\nGraeci vocant sxh/mata .\n \n ",
        "181":"\n \n at non est unum nec idem quod\nvoce iucundum est et quod moderatione absolutum et\nquod inluminatum genere verborum; quamquam id quidem\nfinitimum est numero, quia per se plerumque perfectum\nest; compositio autem ab utroque differt, quae tota servit\ngravitati vocum aut suavitati. Haec igitur fere sunt in\nquibus rei natura quaerenda sit.\n \n \n \n \n ",
        "182":"\n \n esse ergo in oratione numerum quendam non est difficile\ncognoscere. Iudicat enim sensus; in quo est iniquum quod\naccidit non agnoscere, si cur id accidat reperire nequeamus.\nNeque enim ipse versus ratione est cognitus, sed natura\natque sensu, quem dimensa ratio docuit quid accideret . Ita\n\n \n\nnotatio naturae et animadversio peperit artem. Sed in versibus res est apertior, quamquam etiam a modis quibusdam\ncantu remoto soluta esse videtur oratio maximeque id in\noptimo quoque eorum poetarum qui lurikoi\\ a Graecis no-\nminantur, quos cum cantu spoliaveris, nuda paene remanet\noratio. \n ",
        "183":"\n \n quorum similia sunt quaedam etiam apud nostros ,\nvelut illa in Thyeste:\n quemnam te esse dicam? qui tarda in senecta \n \net quae sequuntur; quake, nisi cum tibicen accessit, orationis sunt solutae simillima. At comicorum senarii propter \nsimilitudinem sermonis sic saepe sunt abiecti, ut non numquam vix in eis numerus et versus intellegi possit. Quo \nest ad inveniendum difficilior in oratione numerus quam in\nversibus . \n ",
        "184":"\n \n omnino duo. sunt quae condiant orationem,\nverborum numerorumque iucunditas. In verbis inest quasi \nmateria quaedam, in numero autem expolitio. Sed ut\nceteris in rebus necessitatis inventa antiquiora sunt quam\nvoluptatis. \n ",
        "185":"\n \n\n \n itaque et Herodotus et eadem superiorque\naetas numero caruit nisi quando temere ac fortuito , et\nscriptores perveteres de numero nihil omnino, de oratione\npraecepta multa nobis reliquerunt . —nam quod et facilius\nest et magis necessarium, id semper ante cognoscitur— ita\ntranslata aut facta aut coniuncta verba facile sunt cognita,\nquia sumebantur e consuetudine cotidianoque sermone.\nNumerus autem non domo depromebatur neque habebat\naliquam necessitudinem aut cognationem cum oratione.\nItaque serius aliquanto notatus et cognitus quasi quandam\npalaestram et extrema liniamenta orationi attulit. \n ",
        "186":"\n \n quod si\n\n \n\net angusta quaedam atque concisa et alia est dilatata et\nfusa oratio, necesse est id non litterarum accidere natura,\nsed intervallorum longorum et brevium varietate; quibus \nimplicata atque permixta oratio quoniam tum stabilis est\ntum volubilis, necesse est eius modi vi naturam numeri \ncontineri. Nam circuitus ille, quem saepe iam diximus,\nincitatior numero ipso fertur et labitur, quoad perveniat ad\nfinem et insistat. Perspicuum est igitur numeris astrictam\norationem esse debere, carere versibus. \n \n ",
        "187":"\n \n sed hi numeri poeticine sint an ex alio genere quodam \ndeinceps est videndum. Nullus est igitur numerus extra\npoeticos, propterea quod definita sunt genera numerorum.\nNam omnis talis est, ut unus sit e tribus. Pes enim, qui\nadhibetur ad numeros, partitur in tria, ut necesse sit partem\npedis aut aequalem esse alteri parti aut altero tanto aut\nsesqui esse maiorem. Ita fit aequalis dactylus, duplex\niambus, sesquiplex paean; qui pedes in orationem non\ncadere qui possunt? quibus ordine locatis quod efficitur\nnumerosum sit necesse est. \n ",
        "188":"\n \n sed quaeritur quo numero aut \nquibus potissimum sit utendum. Incidere vero omnis in\norationem etiam ex hoc intellegi potest, quod versus saepe\nin oratione per imprudentiam dicimus. Est id vehementer \nvitiosum, sed non attendimus neque exaudimus nosmet\nipsos; senarios vero et Hipponacteos effugere vix possu-\nmus; magnam enim partem ex iambis nostra constat oratio.\nSed tamen eos versus facile agnoscit auditor; sunt enim\nusitatissimi; inculcamus autem per imprudentiam saepe\netiam minus usitatos, sed tamen versus: vitiosum genus et\n\n \n\nlonga animi provisione fugiendum. \n ",
        "189":"\n \n elegit ex multis Iso-\ncrati libris triginta fortasse versus Hieronymus Peripateticus\nin primis nobilis, plerosque senarios, sed etiam anapaestos ;\nquo quid potest esse turpius? Etsi in legendo fecit malitiose; prima enim syllaba dempta ex primo verbo sententiae\npostremum ad verbum primam rursus syllabam adiunxit\ninsequentis sententiae; ita factus est anapaestus is qui\nAristophaneus nominatur; quod ne accidat observari nec\npotest nec necesse est. Sed tamen hic corrector in eo ipso\nloco quo reprehendit, ut a me animum adversum est studiose \ninquirente in eum, immittit imprudens ipse senarium. Sit\nigitur hoc cognitum in solutis etiam verbis inesse numeros\neosdemque esse oratorios qui sint poetici. \n \n \n \n ",
        "190":"\n \n sequitur ergo ut qui maxime cadant in orationem aptam\nnumeri videndum sit. Sunt enim qui iambicum putent, \nquod sit orationis simillimus, qua de causa fieri ut is potissimum propter similitudinem veritatis adhibeatur in fabulis,\nquod ille dactylicus numerus hexametrorum magniloquentiae sit accommodatior . Ephorus autem, levis ipse orator et \nprofectus ex optima disciplina, paeana sequitur aut dacty- \nlum, fugit autem spondeum et trochaeum. Quod enim \npaean habebat tris brevis, dactylus autem duas, brevitate et\nceleritate syllabarum labi putat verba proclivius contraque\naccidere in spondeo et trochaeo; quorum \n quod alter e longis\nconstet alter e brevibus, fieri alteram nimis incitatam alteram\nnimis tardam orationem, neutram temperatam. \n ",
        "191":"\n \n sed et illi\npriores errant et Ephorus in culpa est. Nam et qui paeana\n\n \n\npraetereunt, non vident mollissimum a sese numer m eundemque amplissimum praeteriri. Quod longe Aristoteli\nvidetur secus, qui iudicat heroum numerum grandiorem\nquam desideret soluta oratio, iambum autem nimis e vul-\ngari esse sermone. Ita neque humilem et abiectam oratio-\nnem nec nimis altam et exaggeratam probat, plenam tamen\neam vult esse gravitatis, ut eos qui audient ad maiorem\nadmirationem possit traducere. \n ",
        "192":"\n \n trochaeum autem, qui est \neodem spatio quo choreus, cordacem appellat, qia con-\ntractio et brevitas dignitatem non habeat. Ita paeana pro-\nbat eoque ait uti omnis, sed ipsos non sentire cum utantur;\nesse autem tertium ac medium inter illos, et ita fatos eos\npedes esse, ut in eis singulis modus insit aut sesqui lex aut\nduplex aut par. Itaque illi de quibus ante dixi tantum\nmodo commoditatis habuerunt rationem, nullam dignitatis.\n \n ",
        "193":"\n \n iambus enim et dactylus in versum cadunt maxime itaque \nut versum fugimus in oratione, sic hi sunt evitandi continuati pedes; aliud enim quiddam est oratio nec qicquam\ninimicius quam illa versibus; paean autem minime est aptus\nad versum, quo libentius eum recepit oratio. Ephous vero\nne spondeum quidem, quem fugit , intellegit esse aequalem\ndactylo, quem probat. Syllabis enim metiendos pedes,\nnon intervallis existimat; quod idem facit in trochaeo, qui\ntemporibus et intervallis est par iambo, sed eo vitiosus in\noratione, si ponatur extremus, quod verba melius in syllabas\nlongiores cadunt. Atque haec, quae sunt apud Aristotelem,\neadem a Theophrasto Theodecteque de paeane dicuntur.\n \n ",
        "194":"\n \n ego autem sentio omnis in oratione esse quasi permixtos \net confusos pedes, nec enim effugere possemus animad-\nversionem, si semper isdem uteremur, quia nec numerosa\n\n \n\nesse, ut poema, neque extra numerum, ut sermo vulgi, esse\ndebet oratio—alterum nimis est vinctum , ut de industria\nfactum appareat, alterum nimis dissolutum, ut pervagatum\nac vulgare videatur; ut ab altero non delectere, alterum\noderis—; \n ",
        "195":"\n \n sit igitur, ut supra dixi, permixta et temperata\nnumeris nec dissoluta nec tota numerosa , paeane maxime,\nquoniam optimus auctor ita censet, sed reliquis etiam nu-\nmeris, quos ille praeterit, temperata. \n \n \n quos autem numeros cum quibus tamquam purpuram\nmisceri oporteat nunc dicendum est atque etiam quibus \norationis generibus sint quique accommodatissimi. Iambus\nenim frequentissimus est in eis quae demisso atque humili\nsermone dicuntur; \n ",
        "196":"\n \n paean autem in amplioribus, in utroque\ndactylus. Itaque in varia et perpetua oratione hi sunt inter\nse miscendi et temperandi. Sic minime animadvertetur \ndelectationis aucupium et quadrandae orationis industria;\nquae latebit eo magis, si et verborum et sententiarum ponderibus utemur. Nam qui audiunt haec duo animadvertunt et iucunda sibi censent , verba dico et sententias, eaque\ndum animis attentis admirantes excipiunt, fugit eos et prae-\ntervolat numerus; qui tamen si abesset, illa ipsa delecta-\nrent minus . \n ",
        "197":"\n \n nec vero is cursus est numerorum—orationis\ndico, nam est longe aliter in versibus—, nihil ut fiat extra\nmodum; nam id quidem esset poema; sed omnis nec\nclaudicans nec quasi fluctuans sed aequabiliter constanter-\nque ingrediens numerosa habetur oratio. Atque id in\ndicendo numerosum putatur, non quod totum constat e\nnumeris, sed quod ad numeros proxime accedit; quo etiam\ndifficilius est oratione uti quam versibus, quod in illis certa\nquaedam et definita lex est, quam sequi sit necesse; in\n\n \n\ndicendo autem nihil est propositum, nisi ut ne immo-\nderata aut angusta aut dissoluta aut fluens sit oratio. Itaque\nnon sunt in ea tamquam tibicini percussionum modi, sed\nuniversa comprehensio et species orationis clausa et ter-\nminata est, quod voluptate aurium iudicatur. \n \n \n \n ",
        "198":"\n \n solet autem quaeri totone in ambitu verborum numeri \ntenendi sint an in primis partibus atque in extremis; plerique enim censent cadere tantum numerose oportere termi-\nnarique sententiam. Est autem, ut id maxime deceat, non\nut solum ; ponendus est enim ille ambitus, non abiciendus.\nQua re cum aures extremum semper exspectent in eoque\nacquiescant, id vacare numero non oportet, sed ad hunc\nexitum iam a principio ferri debet verborum illa compre-\nhensio et tota a capite ita fluere, ut ad extremum veniens\nipsa consistat. \n ",
        "199":"\n \n id autem bona disciplina exercitatis, qui et\nmulta scripserint et quaecumque etiam sine scripto dicent \nsimilia scriptorum effecerint, non erit difficillimum. Ante\nenim circumscribitur mente sententia confestimque verba\nconcurrunt, quae mens eadem, qua nihil est celerius, statim\ndimittit, ut suo quodque loco respondeant ; quorum di-\nscriptus ordo alias alia terminatione concluditur. Atque\nomnia illa et prima et media verba spectare debent ad\nultimum. \n ",
        "200":"\n \n interdum enim cursus est in oratione incitatior, \ninterdum moderata ingressio, ut iam a principio videndum\nsit quem ad modum velis venire ad extremum. Nec in\nnumeris magis quam in reliquis ornamentis orationis, eadem\ncum faciamus quae poetae, effugimus tamen in oratione\npoematis similitudinem. Est enim in utroque et materia et\ntractatio: materia in verbis, tractatio in conlocatione ver-\nborum. \n ternae autem sunt utriusque partes: verborum \ntranslatum, novum, priscum-nam de propriis nihil hoc loco\n\n \n\ndicimus—; conlocationis autem eae quas diximus, com-\npositio, concinnitas, numerus. \n ",
        "201":"\n \n sed in utroque frequen-\ntiores sunt et liberiores poetae; nam et transferunt verba\ncum crebrius tum etiam audacius et priscis libentius utuntur et liberius novis. Quod idem fit in numeris, in quibus\nquasi necessitati parere coguntur. Sed tamen haec nec\nnimis esse diversa neque nullo modo coniuncta intellegi\nlicet. Ita fit ut non item in oratione ut in versu numerus\nexstet idque quod numerosum in oratione dicitur non semper\nnumero fiat, sed non numquam aut concinnitate aut con- \nstructione verborum. \n ",
        "202":"\n \n ita si numerus orationis quaeritur qui\nsit, omnis est, sed alius alio melior atque aptior; si locus, in\nomni parte verborum; si unde ortus sit, ex aurium voluptate; si componendorum ratio, dicetur alio loco, quia pertinet ad usum, quae pars quarta et extrema nobis in divi- \ndendo fuit; si ad quam rem adhibeatur, ad delectationem;\nsi quando, semper; si quo loco, in tota continuatione verborum; si quae res efficiat voluptatem, eadem quae in\nversibus, quorum modum notat ars, sed aures ipsae tacito\neum sensu sine arte definiunt. \n \n \n \n ",
        "203":"\n \n satis multa de natura; sequitur usus, de quo est accu-\nratius disputandum. In quo quaesitum est in totone cir-\ncuitu illo orationis, quem Graeci peri/odon, nos tum ambitum, tum circuitum, tum comprehensionem aut continuationem aut circumscriptionem dicimus, an in principiis \nsolum an in extremis an in utraque parte numerus tenendus\nsit; deinde cum aliud videatur esse numerus aliud numero-\nsum, quid intersit. \n ",
        "204":"\n \n tum autem in omnibusne numeris\naequaliter particulas deceat incidere an facere alias breviores alias longiores, idque quando aut cur; quibusque\npartibus, pluribusne an singulis, imparibus an aequalibus,\n\n \n\net quando aut istis aut illis sit utendum; quaeque inter se\naptissime conlocentur et quo modo, an omnino nulla sit in\neo genere distinctio; quodque ad rem maxime pertinet, qua\nratione numerosa fiat oratio. \n ",
        "205":"\n \n explicandum etiam est unde\norta sit forma verborum dicendumque quantos circuitus\nfacere deceat deque eorum particulis et tamquam incisionibus disserendum est quaerendumque utrum una species et\nlongitude sit earum anne plures et, si plures, quo loco aut\nquando quoque genere uti oporteat. Postremo totius\ngeneris utilitas explicanda est, quae quidem patet latius;\nnon ad unam enim rem aliquam, sed ad pluris accommodatur. \n \n ",
        "206":"\n \n ac licet non ad singula respondentem de universo genere \nsic dicere, ut etiam singulis satis responsum esse videatur.\nRemotis igitur reliquis generibus unum selegimus hoc, quod\nin causis foroque versatur, de quo diceremus. Ergo in\naliis, id est in historia et in eo quod appellamus e)pideiktiko/n, \nplacet omnia dici Isocrateo Theopompeoque more illa cir-\ncumscriptione ambituque, ut tamquam in orbe inclusa\ncurrat oratio, quoad insistat in singulis perfectis absolutis-\nque sententiis. \n ",
        "207":"\n \n itaque postea quam est nata haec vel cir- \ncumscriptio vel comprehensio vel continuatio vel ambitus,\nsi ita licet dicere, nemo, qui aliquo esset in numero, scripsit\norationem generis eius quod esset ad delectationem com-\nparatum remotumque a iudiciis forensique certamine, quin\nredigeret omnis fere in quadrum numerumque sententias.\nNam cum is est auditor qui non vereatur ne compositae\norationis insidiis sua fides attemptetur, gratiam quoque\nhabet oratori voluptati aurium servienti. \n \n ",
        "208":"\n \n genus autem hoc\norationis neque totum adsumendum est ad causas forensis\nneque omnino repudiandum, si enim semper utare, cum\nsatietatem adfert tum quale sit etiam ab imperitis agnosci-\n\n \n\ntur; detrahit praeterea actionis dolorem, aufert humanum\nsensum auditoris , tollit funditus veritatem et fidem.\nSed quoniam adhibenda non numquam est, primum\nvidendum est quo loco, deinde quam diu retinenda sit, tum\nquot modis commutanda. \n ",
        "209":"\n \n adhibenda est igitur numerosa\noratio, si aut laudandum est aliquid ornatius, ut nos in\naccusationis secundo de Siciliae laude diximus, ut in senatu\nde consulatu meo , aut exponenda narratio, quae plus dignitatis desiderat quam doloris, ut in quarto accusationis de\nHennensi Cerere, de Segestana Diana, de Syracusarum situ \ndiximus. Saepe etiam in amplificanda re concessu omnium\nfunditur numerose et volubiliter oratio. Id nos fortasse\nnon perfecimus, conati quidem saepissime sumus; quod\nplurimis locis perorationes nostrae voluisse nos atque animo\ncontendisse declarant. Id autem tum valet cum is qui \naudit ab oratore iam obsessus est ac tenetur. Non enim id\nagit ut insidietur et observet, sed iam favet processumque\nvult dicendique vim admirans non anquirit quid reprehendat .\n \n ",
        "210":"\n \n haec autem forma retinenda non diu est, nec dico in per-\noratione, quam ipsam includit , sed in orationis reliquis\npartibus. Nam cum sis eis locis usus quibus ostendi licere ,\ntransferenda tota dictio est ad illa quae nescio cur, cum\nGraeci ko/mmata et kw=la nominent, nos non recte incisa et\nmembra dicamus. Neque enim esse possunt rebus ignotis\nnota nomina, sed cum verba aut suavitatis aut inopiae causa\ntransferre soleamus, in omnibus hoc fit artibus, ut, cum id\nappellandum sit quod propter rerum ignorationem ipsarum\n\n \n\nnullum habuerit ante nomen, necessitas cogat aut novum\nfacere verbum aut a simili mutuari. \n \n \n \n ",
        "211":"\n \n quo autem pacto deceat incise membratimve dici iam \nvidebimus; nunc quot modis mutentur comprehensiones\nconclusionesque dicendum est. Fluit omnino numerus a\nprimo tum incitatius brevitate pedum, tum proceritate\ntardius. Cursum contentiones magis requirunt, expositiones rerum tarditatem. Insistit autem ambitus modis\npluribus, e quibus unum est secuta Asia maxime, qui\ndichoreus vocatur, cum duo extremi chorei sunt, id est\ne singulis longis et brevibus. Explanandum est enim, quod \nab aliis eidem pedes aliis vocabulis nominantur. \n ",
        "212":"\n \n dichoreus \nnon est ille quidem sua sponte vitiosus in clausulis, sed in\norationis numero nihil est tam vitiosum quam si semper est\n1idem. Cadit autem per se ille ipse praeclare, quo etiam\nsatietas formidanda est magis. Me stante C. Carbo C. F.\ntribunus plebis in contione dixit his verbis: 0 Marce Druse,\npatrem appello—haec quidem duo binis pedibus incisim;\ndein membratim: Tu dicere solebas sacram esse rem\npublicam ;—haec item membra ternis; post ambitus: \n ",
        "213":"\n \n quicumque eam violavissent, ab omnibus esse ei poenas persolutas;—dichoreus; nihil enim ad rem, extrema illa longa\nsit an brevis; deinde: Patris dictum sapiens temeritas fili\ncomprobavit—hoc dichoreo tantus clamor contionis exci-\ntatus est, ut admirabile esset. Quaero nonne id numerus\neffecerit? Verborum ordinem immuta, fac sic: Comprobavit fili temeritas, iam nihil erit, etsi temeritas ex tribus\nbrevibus et longa est, quem Aristoteles ut optimum probat,\na quo dissentio. 'At eadem verba, eadem sententia.' \n ",
        "214":"\n \n animo \nistuc satis est, auribus non satis. Sed id crebrius fieri non\n\n \n\noportet; primum enim numerus agnoscitur, deinde satiat,\npostea cognita facilitate contemnitur. \n \n \n sed sunt clausulae plures, quae numerose et iucunde\ncadant . Nam et creticus, qui est e longa et brevi et longa,\net eius aequalis paean, qui spatio par est, syllaba longior,\nquam commodissime putatur in solutam orationem inligari,\ncum sit duplex. Nam aut e longa est et tribus brevibus, qui\nnumerus in primo viget, iacet in extremo, aut e totidem\nbrevibus et longa, in \n quem optime cadere censent veteres;\nego non plane reicio, sed alios antepono. \n ",
        "215":"\n \n ne spondeus \nquidem funditus est repudiandus, etsi, quod est e longis\nduabus, hebetior videtur et tardior; habet tamen stabilem\nquendam et non expertem dignitatis gradum, in incisionibus vero multo magis et in membris; paucitatem enim\npedum gravitate sua et tarditate compensat. Sed hos cum \nin clausulis pedes nomino, non loquor de uno pede ex-\ntremo: adiungo, quod minimum sit , proximum superiorem,\nsaepe etiam tertium. \n ",
        "216":"\n \n ne iambus quidem, qui est e brevi\net longa, aut par choreo qui habet tris brevis trochaeus, \n sed\nspatio par, non syllabis, aut etiam dactylus, qui est e long \net duabus brevibus, si est proximus a postremo, parum\nvolubiliter pervenit ad extremum, si est extremus choreus\naut spondeus; numquam enim interest uter sit eorum in\npede extremo. Sed idem hi tres pedes male concludunt ,\nsi quis eorum in extremo locatus est, nisi cum pro cretico\npostremus est dactylus; nihil enim interest dactylus sit\nextremus an creticus, quia postrema syllaba brevis an longa\nsit ne in versu quidem refert. \n ",
        "217":"\n \n qua re etiam paeana qui\ndixit aptiorem, in quo esset longa postrema, vidit parum,\n\n \n\nquoniam nihil ad rem est, postrema quam longa sit. Iam\npaean, quod pluris habeat syllabas quam tris, numerus a\nquibusdam, non pes habetur . Est quidem, ut inter omnis\nconstat antiquos, Aristotelem, Theophrastum, Theodectem,\nEphorum, unus aptissimus orationi vel orienti vel mediae;\nputant illi etiam cadenti, quo loco mihi videtur aptior\ncreticus. Dochmius autem e quinque syllabis, brevi, duabus longis, brevi, longa, ut est hoc: Amicos tenes, quovis\nloco aptus est, dum semel ponatur: iteratus aut continuatus\nnumerum apertum et nimis insignem facit. \n \n ",
        "218":"\n \n his igitur tot\ncommutationibus tamque variis si utemur, nec deprehendetur manifesto quid a nobis de industria fiat et occurretur\nsatietati. Et quia non numero solum \n numerosa oratio sed\net compositione fit et genere, quod ante dictum est, con-\ncinnitatis—compositione potest intellegi, cum ita structa\nverba sunt, ut numerus non quaesitus sed ipse secutus esse\nvideatur, ut apud Crassum: Nam ubi libido dominatur,\ninnocentiae leve praesidium est; ordo enim verborum efficit\nnumerum sine ulla aperta oratoris industria—; itaque si\nquae veteres illi, Herodotum dico et Thucydidem totamque\neam aetatem, apte numeroseque dixerunt, ea non numero\nquaesito, sed verborum conlocatione ceciderunt. \n ",
        "219":"\n \n formae \nvero quaedam sunt orationis, in quibus ea concinnitas est\nut sequatur numerus necessario. Nam cum aut par pari\nrefertur aut contrarium contrario opponitur aut quae simi-\nliter cadunt verba verbis comparantur, quidquid ita concluditur, plerumque fit ut numerose cadat, quo de genere\ncum exemplis supra diximus; ut haec quoque copia faculta-\ntem adferat non semper eodem modo desinendi. Nec\ntamen haec ita sunt arta et astricta, ut ea, cum velimus,\n\n \n\nlaxare nequeamus. Multum interest utrum numerosa sit,\nid est similis numerorum, an plane e numeris constet oratio;\nalterum si fit, intolerabile vitium est, alterum nisi fit, dissipata et inculta et fluens est oratio. \n \n \n \n ",
        "220":"\n \n sed quoniam non modo non frequenter verum etiam \nraro in veris causis aut forensibus circumscripte numeroseque dicendum est, sequi videtur, ut videamus quae sint\nilla quae supra dixi incisa, quae membra. Haec enim in\nveris causis maximam partem orationis obtinent. Constat\nenim ille ambitus et plena comprehensio e quattuor fere \npartibus , quae membra dicimus, ut et auris impleat et\nneque brevior sit quam satis sit neque longior. Quamquam\nutrumque non numquam vel potius saepe accidit, ut aut\ncitius insistendum sit aut longius procedendum, ne brevitas\ndefrudasse auris videatur neve longitude obtudisse. Sed\nhabeo mediocritatis rationem; nec enim loquor de versu\net est liberior aliquanto oratio. E quattuor igitur quasi\nhexametrorum instar versuum quod sit constat fere plena\ncomprehensio . \n \n ",
        "221":"\n \n his igitur singulis versibus quasi nodi\napparent continuationis, quos in ambitu coniungimus. Sin\nmembratim volumus dicere, insistimus atque , cum opus\nest, ab isto cursu invidioso facile nos et saepe diiungimus.\nSed nihil tam debet esse numerosum quam hoc, quod\nminime apparet et valet plurimum. Ex hoc genere illud\nest Crassi: Missos faciant patronos; ipsi prodeant;—nisi \nintervallo dixisset ipsi prodeant, sensisset profecto se fudisse \nsenarium; omnino melius caderet prodeant ipsi; sed de\ngenere nunc disputo;— \n ",
        "222":"\n \n cur clandestinis consiliis nos op-\n\n \n\npugnant? cur de perfugis nostris copias comparant contra\nnos? Prima sunt illa duo, quae ko/mmata Graeci vocant,\nnos incisa dicimus; deinde tertium kw=lon illi, nos mem-\nbrum; sequitur non longa—ex duobus enim versibus, id\nest membris, perfecta comprehensio est et in spondeos\ncadit ; et Crassus quidem sic plerumque dicebat, idque\nipse genus dicendi maxime probo. \n sed quae incisim aut \nmembratim efferuntur, ea vel aptissime cadere debent, ut\nest apud me: Domus tibi deerat? at habebas. Pecunia\nsuperabat? at egebas; \n ",
        "223":"\n \n haec incise dicta sunt quattuor;\nat membratim quae sequuntur duo: Incurristi amens in\ncolumnas, in alienos insanus insanisti. Deinde omnia tamquam crepidine quadam comprehensione longiore sus-\ntinentur: Depressam, caecam, iacentem domum pluris\nquam te et quam fortunas tuas aestimasti. Dichoreo\nfinitur . At spondeis proximum illud. Nam in his, quibus\nut pugiunculis uti oportet, brevitas faciet ipsa liberiores\npedes; saepe enim singulis utendum est, plerumque binis,\net utrisque addi pedis pars potest, non fere ternis amplius.\n \n ",
        "224":"\n \n incisim autem et membratim tractata oratio in veris causis \nplurimum valet, maximeque eis locis, cum aut arguas aut\nrefellas, ut nos in Corneliana secunda: O callidos homines,\no rem excogitatam, o ingenia metuenda! Membratim\nadhuc; deinde caesim: Diximus, rursus membratim: Tes-\ntis dare volumus. Extrema sequitur comprehensio, sed\nex duobus membris, qua non potest esse brevior: Quem,\nquaeso , nostrum fefellit ita vos esse facturos? \n ",
        "225":"\n \n nec ullum \ngenus est dicendi aut melius aut fortius quam binis aut\n\n \n\nternis ferire verbis, non numquam singulis, paulo alias pluribus, inter quae variis clausulis interponit se raro numerosa\ncomprehensio; quam perverse fugiens Hegesias, dum ille\nquoque imitari Lysiam vult alterum paene Demosthenem,\nsaltat incidens particulas. Et is quidem non minus sen-\ntentiis peccat quam verbis, ut non quaerat quem appellet\nineptum qui illum cognoverit. Sed ego illa Crassi et nostra\nposui, ut qui vellet auribus ipsis quid numerosum etiam\nin minimis particulis orationis esset iudicaret. Et quoniam\nplura de numerosa oratione diximus quam quisquam ante \nnos, nunc de eius generis utilitate dicemus. \n \n \n \n ",
        "226":"\n \n nihil enim est aliud, Brute, quod quidem tu minime\nomnium ignoras, pulchre et oratorie dicere nisi optimis\nsententiis verbisque lectissimis dicere. Et nec sententia\nulla est quae fructum oratori ferat, nisi apte exposita atque\nabsolute, nec verborum lumen apparet nisi diligenter conlocatorum, et horum utrumque numerus inlustrat; numerus\nautem—saepe enim hoc testandum est—non modo non\npoetice vinctus verum etiam fugiens ilium eique omnium\ndissimillimus; non quin idem sint numeri non modo ora-\ntorum et poetarum verum omnino loquentium, denique\netiam sonantium omnium quae metiri auribus possumus,\nsed ordo pedum facit, ut id quod pronuntiatur aut orationis\naut poematis simile videatur. \n ",
        "227":"\n \n hanc igitur, sive composi-\ntionem sive perfectionem sive numerum vocari placet, et \n \nadhibere necesse est, si ornate velis dicere, non solum,\nquod ait Aristoteles et Theophrastus, ne infinite feratur\nut flumen oratio, quae non aut spiritu pronuntiantis aut\ninterductu librari, sed numero coacta debet insistere,\nverum etiam quod multo maiorem habent apta vim quam\nsoluta. Vt enim athletas nec multo secus gladiatores\n\n \n\nvidemus nihil nec vitando facere caute nec petendo vehe-\nmenter, in quo non motus hic habeat palaestram quandam,\nut quicquid in his rebus fiat utiliter ad pugnam idem ad\naspectum etiam sit venustum, sic orator nec plagam gravem\nfacit, nisi petitio fuit apta, nec satis tecte declinat impetum,\nnisi etiam in cedendo quid deceat intellegit. \n ",
        "228":"\n \n itaque qualis \neorum motus quos a)palai/strous Graeci vocant, talis horum\nmihi videtur oratio qui non claudunt numeris sententias,\ntantumque abest ut —quod ei qui hoc aut magistrorum\ninopia aut ingeni tarditate aut laboris fuga non sunt adse-\ncuti solent dicere—enervetur oratio compositione verborum,\nut aliter in ea nec impetus ullus nec vis esse possit. \n sed \nmagnam exercitationem res flagitat, ne quid eorum qui\ngenus hoc secuti non tenuerunt simile faciamus, ne aut \nverba traiciamus aperte, quo melius aut cadat aut volvatur\noratio; quod se \n ",
        "229":"\n L. Caelius Antipater in prooemio belli \nPunici nisi necessario facturum negat. O virum simplicem\nqui nos nihil celet , sapientem qui serviendum necessitati\nputet! Sed hic omnino rudis; nobis autem in scribendo\natque in dicendo necessitatis excusatio non probatur; nihil\nest enim necesse et, si quid esset, id necesse tamen non\nerat confiteri. Et hic quidem, qui hanc a Laelio, ad quem\nscripsit , cui se purgat , veniam petit, et utitur ea traiectione\nverborum et nihilo tamen aptius explet concluditque sen-\ntentias. Apud alios autem et Asiaticos maxime numero\nservientes inculcata reperias inania quaedam verba quasi\ncomplementa numerorum. Sunt etiam qui illo vitio, quod\nab Hegesia maxime fluxit, infringendis concidendisque\nnumeris in quoddam genus abiectum incidant versiculorum \nsimillimum. \n ",
        "230":"\n \n tertium est, in quo fuerunt fratres illi Asiati- \n\n \n\ncorum rhetorum principes Hierocles et Menecles minime\nmea sententia contemnendi. Etsi enim a forma veritatis\net ab Atticorum regula absunt, tamen hoc vitium compensant vel facultate vel copia. Sed apud eos varietas non\nerat, quod omnia fere concludebantur uno modo. Quae vitia\nqui fugerit, ut neque verbum ita traiciat ut id de industria\nfactum intellegatur, neque inferciens verba quasi rimas\nexpleat, nec minutos numeros sequens concidat delumbetque\nsententias, nec sine ulla commutatione in eodem semper\nversetur genere numerorum, is omnia fere vitia vitaverit . \nNam de laudibus multa diximus, quibus sunt illa perspicue\nvitia contraria. \n \n ",
        "231":"\n \n quantum autem sit apte dicere, experiri\nlicet, si aut compositi oratoris bene structam conlocationem\ndissolvas permutatione verborum;— corrumpatur enim\ntota res, ut et \n haec nostra in Corneliana et deinceps\nomnia: Neque me divitiae movent, quibus omnis Africanos\net Laelios multi venalicii mercatoresque superarunt: immuta paululum, ut sit multi superarunt mercatores venaliciique, perierit tota res; et quae sequuntur: Neque vestis\naut caelatum aurum et argentum, quo nostros veteres Mar-\ncellos Maximosque multi eunuchi e Syria Aegyptoque vicerunt; verba permuta sic, ut sit vicerunt eunuchi e Syria\nAegyptoque: adde tertium: Neque vero ornamenta ista\nvillarum, quibus L. Paullum et L. Mummium, qui rebus\nhis urbem Italiamque omnem referserunt, ab aliquo video\nperfacile Deliaco aut Syro potuisse superari; fac ita: potu-\nisse superari ab aliquo Syro aut Deliaco; \n ",
        "232":"\n \n videsne , ut ordine\nverborum paululum commutato, isdem tamen verbis stante\nsententia, ad nihilum omnia recidant, cum sint ex aptis\n\n \n\ndissoluta? Aut si alicuius inconditi arripias dissipatam\naliquam sententiam eamque ordine verborum paululum\ncommutato in quadrum redigas, efficiatur aptum illud, quod\nfuerit antea diffluens ac solutum. Age sume de Gracchi\napud censores illud: Abesse non potest quin eiusdem\nhominis sit probos improbare qui improbos probet; quanto\naptius, si ita dixisset: Quin eiusdem hominis sit qui improbos probet probos improbare! \n ",
        "233":"\n \n hoc modo dicere nemo \numquam noluit nemoque potuit quin dixerit ; qui autem\naliter dixerunt, hoc adsequi non potuerunt. Ita facti sunt\nrepente Attici; quasi vero Trallianus fuerit Demosthenes !\ncuius non tam vibrarent fulmina illa, nisi numeris contorta\nferrentur. \n sed si quem magis delectant soluta, sequatur \nea sane, modo sic ut , si quis Phidiae clipeum dissolverit,\nconlocationis universam speciem sustulerit, non singulorum\noperum venustatem; ut in Thucydide orbem modo orationis desidero, ornamenta comparent. \n ",
        "234":"\n \n isti autem cum \ndissolvunt orationem, in qua nec res nec verbum ullum est\nnisi abiectum, non clipeum, sed, ut in proverbio est—etsi\nhumilius dictum est tamen simile est \n —, scopas ut ita\ndicam \n mihi videntur dissolvere . Atque ut plane genus\nhoc, quod ego laudo , contempsisse videantur, aut scribant\naliquid vel Isocrateo more vel quo Aeschines aut Demo-\nsthenes utitur, tum illos existimabo non desperatione reformi-\ndavisse genus hoc, sed iudicio refugisse; aut reperiam ipse \neadem condicione qui uti velit, ut aut dicat aut scribat utra\nvoles lingua eo genere quo illi volunt ; facilius est enim\napta dissolvere quam dissipata conectere. \n ",
        "235":"\n \n res se autem\n\n \n\nsic habet, ut brevissime dicam quod sentio: composite et \napte sine sententiis dicere insania est, sententiose autem\nsine verborum et ordine et modo infantia, sed eius modi\ntamen infantia, ut.ea qui utantur non stulti homines haberi\npossint, etiam plerumque prudentes; quo qui est contentus\nutatur. Eloquens vero, qui non approbationes solum sed\nadmirationes, clamores, plausus, si liceat, movere debet,\nomnibus oportet ita rebus excellat, ut ei turpe sit quicquam\naut exspectari aut audiri libentius. \n \n ",
        "236":"\n \n habes meum de oratore, Brute, indicium; quod aut\nsequere, si probaveris, aut tuo stabis, si aliud quoddam\nest tuum. In quo neque pugnabo tecum neque hoc meum,\nde quo tanto opere hoc libro adseveravi, umquam adfirmabo\nesse verius quam tuum. Potest enim non solum aliud mihi\nac tibi, sed mihimet ipsi aliud alias videri. Nec in hac\nmodo re quae ad vulgi adsensum spectet et ad aurium\nvoluptatem, quae duo sunt ad iudicandum levissima , sed\nne in maximis quidem rebus quicquam adhuc inveni\nfirmius, quod tenerem aut quo iudicium meum derigerem,\nquam id quodcumque mihi quam simillimum veri videretur,\ncum ipsum illud verum tamen in occulto lateret. \n ",
        "237":"\n \n tu autem\nvelim, si tibi ea quae disputata sunt minus probabuntur,\nut aut maius opus institutum putes quam effici potuerit,\naut, dum tibi roganti voluerim obsequi, verecundia negandi\nscribendi me impudentiam suscepisse. \n "
    },
    "edition":"Cicero, Marcus Tullius, creator; Wilkins, Augustus S. (Augustus Samuel), d. 1905, editor",
    "englishTitle":"Orator",
    "source":"Perseus Digital Library",
    "originalTitle":"Orator",
    "original-urn":"urn:cts:latinLit:phi0474.phi040.perseus-lat1",
    "language":"latin",
    "sourceLink":"http://www.perseus.tufts.edu/hopper/",
    "urn":"urn:cts:latinLit:phi0474.phi040.perseus-lat1-simple"
}